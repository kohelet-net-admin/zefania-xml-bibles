<?xml version="1.0" encoding="utf-8" standalone="yes"?>
<!--http://zefania.blogspot.de/2012/03/zefania-xml-modul-validator.html-->
<!--http://zefania.blogspot.de-->
<!--Nice Viewer for this file are found here-->
<!--http://www.theword.gr-->
<!--http://www.songbeamer.de-->
<!--http://www.mybible.de-->
<!--Visit the online documentation for Zefania XML Markup-->
<!--http://bgfdb.de/zefaniaxml/bml/-->
<XMLBIBLE version="3.0.0.9.1" p1:noNamespaceSchemaLocation="zef2005.xsd" biblename="Zia NT" type="x-bible" status="v" revision="0" xmlns:p1="http://www.w3.org/2001/XMLSchema-instance">
  <INFORMATION>
    <title>Zia NT</title>
    <creator>VplToZefaniaXML.ps1</creator>
    <subject>bible</subject>
    <description>The New Testament in the Zia Language - Papua New Guinea Scriptures</description>
    <publisher>World Home Bible League</publisher>
    <contributors></contributors>
    <date>2014-04-22</date>
    <type>text</type>
    <format>Zefania XML Bible Markup Language</format>
    <identifier>ZIANT</identifier>
    <source>http://pngscriptures.org/</source>
    <language>ZIA</language>
    <coverage>provide the bible to the nations of the world</coverage>
    <rights>http://pngscriptures.org/terms.htm</rights>
  </INFORMATION>
  <BIBLEBOOK bnumber="40" bsname="MAT">
    <CHAPTER cnumber="1">
      <CAPTION vref="1">BOWI IWAING MATIU MENE GAENA</CAPTION>
      <CAPTION vref="1">Yesu Kristora aya-ewowo auna yazo.</CAPTION>
      <CAPTION vref="1">
        <xref fscope="Lu 3:23-38">Lu 3:23-38</xref>
      </CAPTION>
      <VERS vnumber="1">Emo kasa yero butunawe duwa Yesu Kristo nung Abrahamto Dawidira saisibuna nunato zo mene kasa yena, auna ungwe.</VERS>
      <VERS vnumber="2">Abraham nung Isakara maung. Isaka nung Yakobora maung. Yakobo nung Yuda meta maingne auna maung.</VERS>
      <VERS vnumber="3">Yuda nung Pereseto Zerara maung. Ai nunato awiya Tema. Perese nung Hesronna maung. Hesron nung Ramuna maung.</VERS>
      <VERS vnumber="4">Ramu nung Aminadapra maung. Aminadap nung Nasonna maung. Nason nung Salamonna maung.</VERS>
      <VERS vnumber="5">Salamon nung Boasira maung. Boasira ai awiya Rehap. Boasi nung Obedera maung. Obedera ai awiya Ruti. Obede nung Zesira maung.</VERS>
      <VERS vnumber="6">Zesi nung emo tuwa Dawidi auna maung. Dawidi nung Solomonna maung. Solomonna ai awiya Yurayara bauno noi.</VERS>
      <VERS vnumber="7">Solomon nung Riaboamna maung. Riaboam nung Abaisara maung. Abaisa nung Asara maung.</VERS>
      <VERS vnumber="8">Asa nung Yeosofatra maung. Yeosofat nung Yoramuna maung. Yoramu nung Usayara maung.</VERS>
      <VERS vnumber="9">Usaya nung Yotamuna maung. Yotamu nung Ahasira maung. Ahasi nung Hesekayara maung.</VERS>
      <VERS vnumber="10">Hesekaya nung Manasara maung. Manasa nung Amosira maung. Amosi nung Yosayara maung.</VERS>
      <VERS vnumber="11">Yosaya nung Yekonaya metamani nuna aune auna maung. Be aune Yuda emora iwo mene awong bunero puro baung tawing Babilon auna yewa.</VERS>
      <VERS vnumber="12">Awong puro baung Babilon yewa aune Yekonaya nung Siatielira maung. Siatieli nung Zerababora maung.</VERS>
      <VERS vnumber="13">Zerababo nung Abiudura maung. Abiudu nung Elayakimna maung. Elayakim nung Azora maung.</VERS>
      <VERS vnumber="14">Azo nung Zedokra maung. Zedok nung Akimuna maung. Akimu nung Eliudura maung.</VERS>
      <VERS vnumber="15">Eliudu nung Eleasara maung. Eleasa nung Matanna maung. Matan nung Yakobora maung.</VERS>
      <VERS vnumber="16">Yakobo nung Yosefera maung. Yosefe nung Mariara yu ara. Ora Maria mene zo mani Yesu Sorao emo naname yazo nuna Kristo awiya puna.</VERS>
      <VERS vnumber="17">Kasa yao awena awiya eyero kasa yero bumuwa era. Abrahamna una atu kasa yero butunawe duwa Dawidira una atu kasa yena, awiya kasa yao dubu awong 14 yewa. Ora Dawidira una atu kasa yero butunawe duwa iwo mene Yuda emo puro baung Babilon tawingna yewa awiya kasa yao dubu dekaongka deka aine 14 yewa. Ora be auna atu kasa yero butunawe duwa Kristo kasa yena awiya dekaongka deka aine kasa yero dubu 14 yewa arauwa.</VERS>
      <CAPTION vref="18">Yesu kasa yao nuna-una ungwe.</CAPTION>
      <CAPTION vref="18">
        <xref fscope="Lu 2:1-7">Lu 2:1-7</xref>
      </CAPTION>
      <VERS vnumber="18">Yesu Kristo kasa yena auna susuwa awiya eyero mitiya era. Ai nuna Maria nung Yosefe eno sero gerewa nasani nauwato ara. Arata awongto oko tayao sero gerao gege gerewa newato Oweno mene tani putoungne yenu Maria mesa yena ara.</VERS>
      <VERS vnumber="19">Ayero yenu yu gerao nuna Yosefe nung etutero nasani nauna, arare dubo nuna mene eyero kotuna, “Na nung saingtiro yangduwari nena. Nung ugaing yetiya auna na nung gera pugana meng goiye sero, saingtiro kora yero yangduwarinena.” Ayero sena ara.</VERS>
      <VERS vnumber="20">Ayero yari kotupunasani nenu Tuwara angelo zo mene nung eno atiyora atu kasa yero eyero sena, “O Yosefe, ning Dawidira sai, bauno gerao nina Maria pumari nasani kotung-katung oko yase. Bauno mesa yetiya awiya mani Owenona ara.</VERS>
      <VERS vnumber="21">Mani emodi pumariniya nung amimene dubu nuna pasena nunae-una abena auna atu sorero pumariniya, aeno yazo nuna Yesu yause.” Angelo mene ayero sena ara. Yazo auna susuwa awiya Tuwa Bayau Sorao Emo ara.</VERS>
      <VERS vnumber="22">Nona apakana kasa yena awiya porofete zo mene Tuwara bera ge eyero sena awiya me yaise kasa yena ara.</VERS>
      <VERS vnumber="23">Sana nigipu. Mani baunodi zo gitau emo zore oko tayao amimene mesa yero mani emodi pumariniya auna yazo nuna Emanuel ayero sarineya.(Ge naname una“ Tuwa Bayau mene name aune dema noiya.”)</VERS>
      <VERS vnumber="24">Yosefe atiyo nenu Tuwara angelo mene ge nung eno sena, awiya nigiro giro seka yero iropuro ge diungno Maria puro witi garo nuna-una yena ara.</VERS>
      <CAPTION vref="25">Diga emora-una atu emo nigao bainane mene Yesura-una kasa yewa.</CAPTION>
      <VERS vnumber="25">Arata yu aro oko yao neteto aune mani emodi puna. Punu giro Yosefe mene mani yazo nuna Yesu yausena arauwa.</VERS>
    </CHAPTER>
    <CHAPTER cnumber="2">
      <VERS vnumber="1">Herode mene emo tuwa yero nasani nauna be aune Yesu nung Betelehem nape Yudaya tawingna atu kasa yena. Kasa yenu aune wari wiwitinoiya auna ina tawing zora emo nigao bainane mene Yerusalem nape kasa yero atata yero sewa,</VERS>
      <VERS vnumber="2">“Yuda emo, emo tuwa ninae mani wuire zo kasa yetiya awiya napo natu mitiye? Nae wari wiwitinoiya auna ina atu arasa nuna giro nuna-una koing gairo nung bowi yari sero butunenane.”</VERS>
      <VERS vnumber="3">Ayero sewa emo tuwa Herode arita Yerusalem napo susuwa awong teng nigiro awang yero sopine yewa ara.</VERS>
      <VERS vnumber="4">Ayero yero Herode mene Yuda emora pirisa babuze aune sao tauyao ge gipinao emo yausenu augaiwa atata yero sena, “Sorao emo naname awiya napo nauna atu kasa yaise sao ing?”</VERS>
      <VERS vnumber="5">Ayero senu awong eyero sewa, “Betelehem nape Yudaya tawingna atu kasa yaise sao mitiya ara. Auna porofete zo mene Tuwa Bayaura bera ge eyero gaena era,</VERS>
      <VERS vnumber="6">Betelehem napo, Yudaya tawingna mitiya. Napo awiya Yudaya tawingna napo gitau yao auna wosao zo okowa. Napo auna atu gitau yao bainakama zo kasa yero Isreli emo dubu nana diya yero baingtariniya.”</VERS>
      <VERS vnumber="7">Ge awiya sewa nigiro Herode mene emo nigao bainane amaze nuna-una opene baese yau senu nuna-una bumuwa ara. Nuna-una bumuwa arasa awiya be noune kasa yeni auna susuwa gari sero nung awong atata yenu sero baingtiwa gigina ara.</VERS>
      <VERS vnumber="8">Sewa giro awong Betelehem nape babaese sero eyero sena, “Niye baungno kaunete taungno giro buro na saya na deka ayero baungno koing gairo nung bowi yane.”</VERS>
      <VERS vnumber="9">Emo tuwa mene ayero senu nigiro bamuwa ara. Bautunewa arasa nunae-una tawingna atu gigiwa dekaongka amimene nagibo gitau yero bautunete garo mani mitina atu dopena ara.</VERS>
      <VERS vnumber="10">Arasa atu dopenu awong arasa giro yawa yawa bainakama yewa ara.</VERS>
      <VERS vnumber="11">Ayero yero awong gare atu toiro mani ai nuna Maria aune awiya giro boma gaero nung bowi nasani maguro nunae waure awiya be apero gol aune nona boingsa sereyao aune nona sere iwaingne a dema puro nung eno pugaiwa ara.</VERS>
      <VERS vnumber="12">Arare Tuwa Bayau mene atiyore awong Herodera una kapetegairo babao awang senu nigiro nagibo zora bautunete tawing nuka nunae-una kasa yewa arauwa.</VERS>
      <CAPTION vref="13">Yosefe aro maine puro baung Izip tawingna yena.</CAPTION>
      <VERS vnumber="13">Awong kapetegairo bautunewa Yosefe atiyo nenu Tuwara angelo zo mene nuna-una kasa yero tugata yero eyero sena, “Ning iropuro mani aire puro Izip tawingna baungno atu ge nana diya neupu. Noeno oko, Herode mene mani kaunete taungno dari siniya.”</VERS>
      <VERS vnumber="14">Ayero senu Yosefe mene iropuro mani aire puro pingne tara yero Izip tawingna bamuwa ara.</VERS>
      <VERS vnumber="15">Awong baungno atu nawe duwa Herode magayena ara. Tani ayao kasa yenu aune ge porofete zo mene Tuwa Bayaura bera eyero sena awiya me yena, Mani nana Izip tawingna atu nenu yau sewang doro kapetegaina.</VERS>
      <CAPTION vref="16">Herode mene senu mani mamanikaka witao dewa mamagayewa.</CAPTION>
      <VERS vnumber="16">Emo nigao bainane awong Herode etegairo nagibo ewe bamuwa, awiya Herode mene nigiro tini kapao baina puna. Ayero yero gorobo emo nuna senu baung Betelehem nape yero napo aune napo mamanikaka ziuno mitiwa auna mani emodidi dawang tani etobera atu wosiro bautuniya ayao amaze apakana dero aungkamore yewa. Awiya emo nigao bainane mene arasa kasa yaora be sewa nigina auna teng senu dewa mamagayewa.</VERS>
      <VERS vnumber="17">Ayero yewa porofete Yeremia mene ge zo gitau eyero sena awiya me yena ara,</VERS>
      <VERS vnumber="18">Rema nape atu bewing kasa yariniya. Zi saore dubo minaore baina kasa yariniya. Bauno Reso mene mani mamani nuna eno zi sai onggo saya teng oko yariniya. Noeno oko, mani apakana aung yarineya.</VERS>
      <CAPTION vref="19">Yosefe aro maine aune kapetegairo bumuwa.</CAPTION>
      <VERS vnumber="19">Herode magayenu Yosefe Izip tawingna atu nasani atiyo nenu Tuwara angelo zo mene nuna-una kasa yero eyero sena,</VERS>
      <VERS vnumber="20">“Mani daya magayaise sewa awong awiya magateya, arare ning iropuro mani aire puro kapete Isreli tawingna gaipu.”</VERS>
      <VERS vnumber="21">Ayero senu giro Yosefe mene iropuro mani aire puro kapete Isreli tawingna gaiwa ara.</VERS>
      <VERS vnumber="22">Kapetegairo Yosefe mene ge zo eyero nigina, “Akeleas nung maung nuna Herodera buro puro Yudaya tawingna emo tuwa yero niya ara.” Ge ayero nigiro baungno atu nao awang yena ara. Ayero yero atiyore ge zo nigiro giro Yudaya tawing yangdoro Galilaya tawingna baungna ara.</VERS>
      <CAPTION vref="23">Yohane ge ou zayero suwao emo amimene buro nuna zayena.</CAPTION>
      <CAPTION vref="23">
        <xref fscope="Mk 1:1-8">Mk 1:1-8</xref>;<xref fscope="Lu 3:1-18">Lu 3:1-18</xref>;<xref fscope="Yo 1:19-28">Yo 1:19-28</xref></CAPTION>
      <VERS vnumber="23">Ayero yero napo zo yazo nuna Nasarete atu baungno nasani nauna ara. Arare porofete mene ge Sorao Emo eno sewa awiya me yena ara. Ge awiya eyero mitiya era, Nung Nasarete emo ayero sarineya.</VERS>
    </CHAPTER>
    <CHAPTER cnumber="3">
      <VERS vnumber="1">Yohane ge ou zayero suwao emo amimene Yudaya tawingna kasa yero eu yanawira atu nasani ge eyero tugata nasani nauna,</VERS>
      <VERS vnumber="2">“Uritira mitoiya amimene nata Tuwa yero nariniya auna be butuniya, arare niye dubo darawa yepu.”</VERS>
      <VERS vnumber="3">Ge porofete Yesaya mene sena awiya emo auna-una atu me yena. Ge awiya eyao era, Zo nung eu yanawira soma mani aungna atu wawa sero eyero siniya, “Tuwara nagibo kora yepu korosae.”</VERS>
      <VERS vnumber="4">Yohane mene taung wori nuna wo kamel tumiza mene gayao amaze puro wosogairo nasani nauna ara. Ayero yero wora aingso mene ipura geing yero diro nasani nauna ara. Ora nona minao nuna awiya pika ou koware amaze mininasani nauna ara.</VERS>
      <VERS vnumber="5">Yerusalem napora emo bauno enata Yudaya tawingna emo bauno enata ou Yodan enabarata enabara emo bauno apakana nuna-una dowinasani nauwa ara.</VERS>
      <VERS vnumber="6">Ayero yero pasena nunae keregairo yangdoti nauwa aune nung awong ou Yodan auna atu ge ou susunasani nauna ara.</VERS>
      <VERS vnumber="7">Arare Farisayo ta Sadukayo awong ge ou eno nuna-una kasa yewa giro nung awong eno eyero sena, “Yira mani awiso, niye pasenana abena kasa yariniya awiya awang yero daigaese awe mene niye eno sesiye?</VERS>
      <VERS vnumber="8">Niye dubo darawa yarineya auna teng me ninae-ina kasa yaise.</VERS>
      <VERS vnumber="9">Ora taung puro wiwitinasani dubo ninae mene eyero oko sepu, ‘Nae Abrahamna saisibuna, arare Tuwa Bayau mene nae gera oko pugariniya.’ Na sana nigipu. Tuwa Bayau mene sari yero giro sai daba emimene Abrahamna saisibuna kasa yarineya ara.</VERS>
      <VERS vnumber="10">Tuwa Bayau mene oto sosero i susuwara pugainu mitoiya. Arare i zo me iwaing oko iyao yai giro yetero au iyaora gariniya.</VERS>
      <VERS vnumber="11">Niye dubo darawa neya giro na ou gege mene niye ge ou susunena. Na emo wosao gege. Ora emo zo ago bariniya nung amimene zo emo putoung bainane ara. Putoung nuna mene putoung nana daigatiniya. Nune na daigatiniya, arare na emo wosao eyao mene te soga nuna dimao <NOTE type="study">+  3:11  Te soga dimao. Soumai mene emo tuwa nunae-una te soga dipunauwa. Arata Yohane nuka nutope giginu nung Yesura soumani yaine yao teng oko. Noeno oko, Yesu nung witao nibamu, ora Yohane mene zo nung wosao nibamu.</NOTE> teng oko niya. Nune mene zo Oweno niye eno pugariniya. Nupema niye iyaora pugariniya.</VERS>
      <VERS vnumber="12">Nung tapono wawong nuna mene initiniya. Puro buro wuit mozaora masira kasa yero iwe babaise sero wuit au bisira gariniya. Iwe babai wuit me awiya kora yero puro pu gare gariniya. Ora iwe zo iyao awao gege awinoiya auna augariniya.” Ayero sena arauwa.</VERS>
      <CAPTION vref="13">Yohane mene Yesu ge ou suwena.</CAPTION>
      <CAPTION vref="13">
        <xref fscope="Mk 1:9-11">Mk 1:9-11</xref>;<xref fscope="Lu 3:21-22">Lu 3:21-22</xref></CAPTION>
      <VERS vnumber="13">Be auna atu Yesu nung Galilaya tawing doro baung Yodan oura yero Yohane mene nung ge ou suwaise sena.</VERS>
      <VERS vnumber="14">Arare Yohane mene giginu teng oko yenu giro abena eyero sena, “Na eyao mene nono yanese buro sinesi? Nine na ge ou suwasa teng yariniya.”</VERS>
      <VERS vnumber="15">Ayero senu Yesu mene ge abena eyero sena, “Ning yeme kotung-katung oko yase. Nao ge dimao buro apakana yanano teng iwaing yariniya.” Ayero senu Yohane mene ge nuna diuna.</VERS>
      <VERS vnumber="16">Ayero ge ou suwenu Yesu mene Yodan ou doro wiwitinasani eyero gigina: Uriti be gausenu Tuwa Bayaura Oweno mene ni audubo ine yero wosiro nuna-una tame daungka yenu gigina ara.</VERS>
      <CAPTION vref="17">Sanda mene Yesu etegari yena.</CAPTION>
      <CAPTION vref="17">
        <xref fscope="Mk 1:12-13">Mk 1:12-13</xref>;<xref fscope="Lu 4:1-13">Lu 4:1-13</xref></CAPTION>
      <VERS vnumber="17">Ayero yenu uritira atu ge zo eyero wosina, “Ning Mani nana. Ning yo diyang nana. Na ning eno yawa yawa nena.” Ge ayao wosina arauwa.</VERS>
    </CHAPTER>
    <CHAPTER cnumber="4">
      <VERS vnumber="1">Sanda Yesu etegaise Oweno mene Yesu yuno puro eu yanawira baungna.</VERS>
      <VERS vnumber="2">Ayenu Yesu nung iya mume 40 ayao nona semini nasani nete meri magayena ara.</VERS>
      <VERS vnumber="3">Be aune etegaora maung kasa yero eyero sena, “Ning Tuwa Bayaura Mani me yai giro se daba amimene ma yai minase.”</VERS>
      <VERS vnumber="4">Ayero senu giro Yesu mene abena eyero sena, “Aung ara. Noeno oko, ge gayao zo eyero mitiya, Minao taungna a gege mene emo bauno oko soremaise sao mitiya. Tuwa Bayaura una bera atu ge wowosinoiya amaze teng nigiti nasani iwaing narineya.”</VERS>
      <VERS vnumber="5">Ayero senu Sanda mene Yesu yuno puro Tuwa Bayaura dang napo Yerusalem auna baungno ibu bainana enora pugainu witina ara.</VERS>
      <VERS vnumber="6">Ayero yero nung eno eyero sena, “Ning Tuwa Bayaura Mani me yai giro etu sasero wosi. Ning eza oko yarinesa. Noeno oko, ge gayao zo eyero mitiya, Tuwa Bayau mene sai angelo dubu nuna mene ning diya yarineya. Ayero nasani te nina daba mene gayoiye sero, awong ning wawong mene soga nasani puro wosarineya.”</VERS>
      <VERS vnumber="7">Ayero senu Yesu mene awang sero abena eyero sena, “Ora ge gayao zo dema eyero mitiya, Ning Tuwa Bayau nina amaze gaero gari oko yase.”</VERS>
      <VERS vnumber="8">Ayero senu Sanda mene nung nupema yuno puro diri witiro baungno dodopinasani tawing sero-sero zamena-simena yao nunae amaze gipena.</VERS>
      <VERS vnumber="9">A nasani eyero sena, “Boma gitira diro na bowi yarinesa, awiya na nona awiya apakana ning eno pugarinena.”</VERS>
      <VERS vnumber="10">Ayero senu Yesu mene ge abena eyero sena, “Sanda, ning na yangdoro baung. Ge gayao zo eyero mitiya, Ning Tuwa nina Tuwa Bayau awiya bowi yase. Nung dekaongka gege sou yarinesa.”</VERS>
      <VERS vnumber="11">Ayero senu Sanda mene nung yangdoro baungna ara. Sanda baungnu angelo dubu ena kasa yero Yesu kora yewa arauwa.</VERS>
      <CAPTION vref="12">Yesu mene Galilaya tawingna baungno buro nuna zayena.</CAPTION>
      <CAPTION vref="12">
        <xref fscope="Mk 1:14-15">Mk 1:14-15</xref>;<xref fscope="Lu 4:14-15">Lu 4:14-15</xref></CAPTION>
      <VERS vnumber="12">Yohane bunao gare pugaiwa mitinu Yesu mene auna bowi nigiro giro tawing awiya yangdoro Galilaya tawingna baungna.</VERS>
      <VERS vnumber="13">Ayero yero Nasarete napo yangdoro Kapaneam napo maze zo mitao masi nuna yena ara. Napo awiya ou nazi nugu mitiya. Napo awiya Sebulonito Naftalira tawingna atu mitoiya.</VERS>
      <VERS vnumber="14">Ayero baungno mitao masi yenu aune porofete Yesayara ge zo eyero mitiya awiya me yena,</VERS>
      <VERS vnumber="15">Tawing zo ou nazira ina mitoiya auna atu Sebulonito Naftalira saisibuna yero nowa. Tawing awiya ou Yodan deung enaba atu mitiya. Tawing auna yazo zo Galilaya. Emo Yuda oko mene atu kasa yero neya ara.</VERS>
      <VERS vnumber="16">Tawing auna emo dubu mumena atu neya amimene waegao baina garineya. Magayao awang nasani mumena atu mitima nowa awena una atu waegao kasa yariniya. Yesaya mene ge ayero gaena arauwa.</VERS>
      <VERS vnumber="17">Be auna atu Yesu mene zayero uritira ge sinasani emo bauno eno eyero tugata nasani nauna, “Uritira mitoiya amimene nata Tuwa yero nariniya auna be nugu niya, arare niye dubo darawa yepu.” Ayero sinauna arauwa.</VERS>
      <CAPTION vref="18">Yesu mene buro-mani siwongpatige amimene nung ago yaese sena.</CAPTION>
      <CAPTION vref="18">
        <xref fscope="Mk 1:16-20">Mk 1:16-20</xref>;<xref fscope="Lu 5:1-11">Lu 5:1-11</xref></CAPTION>
      <VERS vnumber="18">Arare wari zore Yesu mene Galilaya ou nazira bage atu nete emo etobe metare tatore tauna ara. Zo Simon yazo nuna zo Petoro, aune meta nuna Anderea. Awongto wo pumao emo, arare awongto ou auna atu moga papati nasani newato tauna ara.</VERS>
      <VERS vnumber="19">Taungno awongto eno eyero sena, “Nito bungputo na ago yaeto. Na nito gipana emo pumaora emo yaeto.”</VERS>
      <VERS vnumber="20">Ayero senu giro awongto moga nunato mena yangdoro buro nung ago yewato.</VERS>
      <VERS vnumber="21">Atu iropuro bautunete emo etobe awongto metare deka ayao ine nupema tauna ara. Yakobo meta nuna Yohane awongto Zebedira mani etobe ara. Awongto maung nunato Zebedi aune dema wangna atu mitasani moga nunae kora newato giro Yesu mene buro nung ago yaetose sena ara.</VERS>
      <VERS vnumber="22">Nung awongto yau senu giro awongto maung wangna atu yangdoro nung ago yewato ara.</VERS>
      <CAPTION vref="23">Yesu mene kora yao buro yero nasani nauna.</CAPTION>
      <CAPTION vref="23">
        <xref fscope="Lu 6:17-19">Lu 6:17-19</xref>
      </CAPTION>
      <VERS vnumber="23">Yesu mene Galilaya tawing zipunasani Yuda emora yere ibu sero witiro ge tugata nasani uritira mitoiya amimene nata Tuwa yero nariniya auna Bowi Iwaing tugata nasani emo bauno yaya benaung giti puro nasani nauwa awiya kora yero nasani nauna ara.</VERS>
      <VERS vnumber="24">Ayero naunu bowi nuna mene Siria tawingna teng yenu nigiro giro emo yaya-biyayare, emo iwae sorowe nunae-una mokora mitao, emo ena angzi apunao, arita ena asama yao amimene kara iropuro nuna-una bamuwa kora yero aung yena ara.</VERS>
      <CAPTION vref="25">Yesu mene diri atu uriti ge tugata yena.</CAPTION>
      <CAPTION vref="25">
        <xref fscope="Lu 6:20-23">Lu 6:20-23</xref>
      </CAPTION>
      <VERS vnumber="25">Ayero yenu Galilaya tawingna, Dekapolis tawingna, Yerusalem napora, Yudaya tawingna, Yodan deung enabara emo bauno dubu bainakama amimene nuna-una au dekaongna gairo nung ago nasani nauwa arauwa.</VERS>
    </CHAPTER>
    <CHAPTER cnumber="5">
      <VERS vnumber="1">Yesu mene emo bauno dubu baina awiya giro diri witiro adungno mitinu buro-mani nuna mene nuna-una nugu bamuwa aune</VERS>
      <VERS vnumber="2">nung ge eyero sinasani emo bauno tugata yena ara.</VERS>
      <VERS vnumber="3">“Emo dubo nunae gosinowa wowosinoiya awong amimene yawa yawa yaese. Noeno oko, awong uriti napo auna gerao.</VERS>
      <VERS vnumber="4">Emo dubo mininasani mitowa awong amimene yawa yawa yaese. Noeno oko, Tuwa Bayau mene dubo nunae kora yai awong iwaing yarineya.</VERS>
      <VERS vnumber="5">Emo yazo nunae puro wowosinowa awong amimene yawa yawa yaese. Noeno oko, awong Maung nunae-una tawing apakana pumarineya.</VERS>
      <VERS vnumber="6">Emo pewayero nari sero merire maganonane ayao ine yero nowa amimene yawa yawa yaese. Noeno oko, awong pumaya teng yariniya.</VERS>
      <VERS vnumber="7">Emo ao-diyaore yero nowa amimene yawa yawa yaese. Noeno oko, Tuwa Bayau mene awong ao-diyariniya.</VERS>
      <VERS vnumber="8">Emo dubo etore oko, dubo dekaongka yero nowa amimene yawa yawa yaese. Noeno oko, awong Tuwa Bayau garineya.</VERS>
      <VERS vnumber="9">Emo mono kasa yaise buro yero nowa amimene yawa yawa yaese. Noeno oko, awong awiya Tuwa Bayau mene‘ emodi baunodi nana’ ayero sariniya.</VERS>
      <VERS vnumber="10">Emo ena nao pewayaore yero nowa giro ena mene awong dedunasani buninasani ayero nowa amimene yawa yawa yaese. Noeno oko, awong uriti napora gerao.</VERS>
      <VERS vnumber="11">Niye dubu nana yero naya giro emo ena mene ge iwinasani yazo ninae puro wowosi nasani niye dero tuninasani ge memeko-mameko niye eno sarineya, awiya niye yawa yawa yepu.</VERS>
      <VERS vnumber="12">Ayero yaya niye dubo iwaing nasani yawa yawa yepu. Noeno oko, niye uritira atu zuma baina pumarineya. Porofete gitau nasani nauwa awong awiya deka ayero dero tuninasani nauwa. Porofetera te weso nunae maze ago nasani nowa, aeno yawa yawa yepu.</VERS>
      <CAPTION vref="13">Ge nigao dubu mene biyoung waegaore ine yero nanene.</CAPTION>
      <CAPTION vref="13">
        <xref fscope="Mk 9:50">Mk 9:50</xref>;<xref fscope="Lu 14:34-35">Lu 14:34-35</xref></CAPTION>
      <VERS vnumber="13">Wo seka mitete gung yoiye sero, emo wo puro biyoung mene susunowa nimoi-namoi iwaing mitoiya, deka ayero niye tawingna emo bauno apakana awena una towang atu biyoung ine yero nowa ara. Ora biyoung perusa yariniya, awiya name nono yanane aune mapu nuna nupema kasa yariniye? Aung ara. Biyoung perusa yao awiya meko ayero sero augatinowa emo mene papatinowa.</VERS>
      <VERS vnumber="14">Niye emo bauno apakana auna waegao ine. Napo zo diri tame daung mokera mitai nona zo mene oko worariniya.</VERS>
      <VERS vnumber="15">Ora name damana gaero au apero mokora pugairo oko wopunonane. Awiya mitao masi nuna-una atu pugati nonane emo bauno garo mokora mitowa awiya teng waegati noiya.</VERS>
      <VERS vnumber="16">Arare waegao ninae mene deka ayero emo baunona una towang atu waegaise. Ayero yai awong nao ninae gaya iwaing yai Maung ninae uritira mitoiya awiya bowi yarineya arauwa.</VERS>
      <CAPTION vref="17">Yesu nung sao tauyao ge Mose mene gaena awiya sisigari oko buna.</CAPTION>
      <VERS vnumber="17">Niye na eno eyero saneya, ‘Nung sao tauyao ge Mose mene gaena aune porofetera ge awiya disari buna.’ Na eno ayero zo oko sae. Ge awiya aung yaise oko, me yaise kasa yewang ara.</VERS>
      <VERS vnumber="18">Na memokoba sane. Uritire tawingne mitarineyato teng Mosera sao tauyao ge deka ayero mitariniya ara. Ayero nasani Mosera sao tauyao ge agegewa dekaong-dekaong awiya dema mitete oko aung yariniya. Awiya me gege yero aune aung yariniya ara.</VERS>
      <VERS vnumber="19">Arare emo zo mene Mosera sao tauyao ge maingkoka nibamu zo daigati nasani ena mene deka ayero yaese sariniya, awiya uritira mitoiya amimene nata Tuwa yero nariniya be aune emo amimene emo wosao nibamu yariniya. Ora zo mene dipunasani ena deka ayero yaese sariniya, nung awiya uritira mitoiya amimene nata Tuwa yero nariniya be aune emo baina yariniya.</VERS>
      <VERS vnumber="20">Arare sana nigipu. Niye sao tauyao ge gipao emo aune Farisayo auna etutero nao nunae oko daigao yarineya, awiya niye uriti mokora oko towarineya.</VERS>
      <CAPTION vref="21">Sao tauyao ge namba 5 auna susuwa sena.</CAPTION>
      <CAPTION vref="21">
        <xref fscope="Lu 12:57-59">Lu 12:57-59</xref>
      </CAPTION>
      <VERS vnumber="21">Aya ewowo naname eno ge zo eyero sao ara, ‘Ning emo oko dasa magayae. Zo nung mani dai magayariniya, nung awiya ge burora gerao yariniya.’</VERS>
      <VERS vnumber="22">Arata nane mene zo niye eno eyero tugata nena ara: Zo nung otao nuna eno tini kapao pumariniya, nung amimene ge burora gerao yariniya. Zo nung otao nuna eno‘ Ning mani meko nibamu’ ayero sariniya, nung emo gitau yao dubura augao auna gerao yariniya. Zo nung otao nuna eno, ‘Ning dau dubo siwingyao’ ayero sariniya, nung awiya soma mekora baungno iyaora gerao yariniya.</VERS>
      <VERS vnumber="23">Arare ning aitara dopero nona zo Tuwa Bayau eno pugari sero nasani aune eyero kotumarinesa, ‘Otao nana aune dubo meko nanato mitiya.’</VERS>
      <VERS vnumber="24">Ayero sero nona nina demese pugasa mitai ning baungno otao nina aune ge kora yero aune kapetegairo nona nina aitara pugase.</VERS>
      <VERS vnumber="25">Ning zazra una baungno ge buro yasese saya giro oko kasa yaore nagibe atu nasani aune emo ning gera pugatiniya aune ge mena kora ye. Ayero oko yao yasa iwo nina mene ning mena zazra una pugairo susuwa nina sai zaz mene gorobo emo nuna eno sai, ning bunao gare pugariniya.</VERS>
      <VERS vnumber="26">Na meba sane. Ning ayero mitete tebeba oko kasa daung yarinesa. Otao nina-una abena pugasa aung yero baingtai aune ning kasa daung yarinesa arauwa.</VERS>
      <CAPTION vref="27">Sao tauyao ge namba 6 auna susuwa sena.</CAPTION>
      <VERS vnumber="27">Aya ewowo naname eno ge zo eyero sao ara: ‘Ning kuma oko yase.’</VERS>
      <VERS vnumber="28">Arata nane mene zo niye eno eyero tugata nena ara. Emo zo mene bauno zo giro dubo-dubo yariniya, awiya nung bauno aeno dubo mene kuma yetiya ayero yariniya.</VERS>
      <VERS vnumber="29">Arare diti moko nina zo mene pasena yasese yai giro diti moko awiya zokero augarinesa. Taung nina zere-tutupore puro nasa soma meko iyaore auna atu augaya babosi sero saineba diti moko nina zo gera ye.</VERS>
      <VERS vnumber="30">Ora wawong me nina mene ning pasena yasese yai giro wawong awiya kapero yangdo. Taung nina zere-tutupore puro nete soma meko iyaore auna atu babosi sero, saineba wawong nina zo gera ye.</VERS>
      <CAPTION vref="31">
        <xref fscope="Mt 19:9">Mt 19:9</xref>;<xref fscope="Mk 10:11-12">Mk 10:11-12</xref>;<xref fscope="Lu 16:18">Lu 16:18</xref></CAPTION>
      <VERS vnumber="31">Aya ewowo naname eno ge zo eyero sao ara: ‘Zo nung bauno nuna yangduwari yero giro bauno yangduwaora igi nung eno pugairo aune bauno iyengtai babaise.’</VERS>
      <VERS vnumber="32">Arata nane mene zo niye eno eyero tugata nena ara. Zo nung bauno nuna kuma oko yao amaze tebeba yangduwariniya, awiya nung bauno nuna kuma bauno yaise yariniya. Ora bauno mene kuma yariniya, awiya emo nung dotinasani pasena oko dimariniya. Zo nung bauno emo zo mene yangduna awiya atariniya amimene kuma yariniya.</VERS>
      <CAPTION vref="33">Sao tauyao ge namba 2 auna susuwa sena.</CAPTION>
      <VERS vnumber="33">Aya ewowo naname eno ge zo eyero sao ara, ‘Ning Tuwa Bayaura benaungna sao tauyao ge nina awiya ge oko iwase. Sao tauyao ge sero giro Tuwara benaungna diung me yae.’</VERS>
      <VERS vnumber="34">Arata nane mene zo niye eno eyero tugata nena ara. Ge zo sasa emo bauno gaya me yaise sero nona zora yazo yausero oko sase. Uritira yazo yausero sao tauyao awiya eyao eno yangduwaese sinena. Uriti napo awiya Tuwa Bayaura mitao-masi. Arare ning uritira yazo yausarinesa, awiya Tuwa Bayaura yazo dema yau sarinesa ayero yariniya ara.</VERS>
      <VERS vnumber="35">Tawingna yazo awiya yausero sao tauyao awiya dema eyao eno yangduwaese sinena. Tawing awiya Tuwa Bayaura te guto yao ara. Arare tawingna yazo yausarinesa, awiya Tuwa Bayaura yazo dema yausarinesa ayero yariniya ara. Yerusalem napora yazo yausero sao tauyao awiya eyao eno yangduwaese sinena. Yerusalem awiya Tuwa bainana napo, arare napo Yerusalem yazo yausarinesa, awiya Tuwa Bayaura yazo dema yausarinesa ayero yariniya ara.</VERS>
      <VERS vnumber="36">Ora ziyo ato ninae yausero sao tauyao awiya dema yangduwaese sinena. Noeno oko, niye giti ai ninae zo neyangyao awiya saya siwing yarinita? Ora giti ai siwing yao zo saya neyang yariniye? Awiya aung ara.</VERS>
      <VERS vnumber="37">Arare niye ge me sari yero giro“ Yore” gege, o“ Aung” gege ayero sepu. Ge ena susuuno sao awiya mekora maung auna una atu butunoiya.</VERS>
      <CAPTION vref="38">Yao abena yao awiya aung ara.</CAPTION>
      <CAPTION vref="38">
        <xref fscope="Lu 6:29-30">Lu 6:29-30</xref>
      </CAPTION>
      <VERS vnumber="38">Aya ewowo naname eno ge zo eyero sao ara, ‘Zo mene diti moko nina gayai zokai giro abena gayasa zokae. Ora zo mene di nina dai bezai giro abena de bezae.’</VERS>
      <VERS vnumber="39">Arata nane mene zo niye eno eyero tugata nena ara. Emo meko mene niye puro gera gaira yari saya taung aingso ninae oko sorepu. Nupema zo mene ning sowena dai giro enaba deka ayero gipe dae.</VERS>
      <VERS vnumber="40">Ora zo mene ning gera pugairo taung wori nina zuma wosao awiya pumari sai giro mo uno awinao nina zuma bainane awiya dema nung eno pugai pumae.</VERS>
      <VERS vnumber="41">Ora gorobo emo zo mene ning nona nuna diungno puro nagibo apungkaka babasese sai giro ning nona nuna diungno nagibo imoko kara baungputo.</VERS>
      <VERS vnumber="42">Deka aine zo mene nona zo eno isa sai giro pugai pumae. Ora nona nina zo tebeba puro nari sai giro awang oko sase.</VERS>
      <CAPTION vref="43">Iwo eno dubo bayao yao.</CAPTION>
      <CAPTION vref="43">
        <xref fscope="Lu 6:27-28">Lu 6:27-28</xref>, 32-36</CAPTION>
      <VERS vnumber="43">Aya ewowo naname eno ge zo eyero sao ara, ‘Ning otao nina kora ye, ora iwo nina zo iwo ye.’</VERS>
      <VERS vnumber="44">Arata nane mene zo niye eno eyero tugata nena ara. Iwo ninae eno otao yepu. Niye dero tuninowa awiya awong eno Tuwa Bayau eno isa sepu.</VERS>
      <VERS vnumber="45">Ayero yarineya, awiya niye Maung ninae uritira atu mitoiya auna mani me yero narineya. Nung amimene sinoi wari nuna mene emo iwaingne mekore apakana awiya waegairo aung yero noiya. Nupema wa awiya sinoi emo iwaingne emo nao mekore auna-una teng wowosinoiya ara.</VERS>
      <VERS vnumber="46">Emo bauno niye dubo bayao yero nowa awong aeno gege bayao yaya Tuwa Bayau mene nono yero niye gai iwaing yarinei? Nao awiya emo bauno uritira ge dotinowa amimene dema yero nowa ara.</VERS>
      <VERS vnumber="47">Niye otao mani ninae gege tairo naya aune nao ninae mene nono yero emo bauno enana nao awiya daigariniye? Diga awong deka ayero yero nowa.</VERS>
      <CAPTION vref="48">Mono pumaora ge.</CAPTION>
      <VERS vnumber="48">Arata niye mene zo uritira Maung ninae etutero noiya auna teng yero neupu.</VERS>
    </CHAPTER>
    <CHAPTER cnumber="6">
      <VERS vnumber="1">Niye Tuwara buro yanenese sao awiya teba emo bauno mene niye bowi yaese sero oko puro nae. Ayero yaya Maung ninae uritira atu mitoiya amimene nona iwaing niye eno abena oko pugariniya.</VERS>
      <VERS vnumber="2">Ning emo mono pupunasani ena mene gaese to oko pisarinesa. Ge iwao emo awong me sao yero nowa amimene yere ibu enana atuta napo kakame atu emo mono pupunowa awiya ena mene giro awong emo yazore saese ayero yero nowa ara. Na ge me niye eno sinena era. Emo ena mene awong eno yawa yawa yero nowa amimene abena nunae noi aung yero noiya. Nete ago abena iwaing zo oko pumarineya.</VERS>
      <VERS vnumber="3">Ayao ine oko yarinesa. Ning mono pupunasani bayao nina awiya pungyero nebu eno oko sase.</VERS>
      <VERS vnumber="4">Ayero yasa mono iwaing nina pungyero mitariniya. Ayero yai Maung nina nona pungyao gosinoiya amimene abena iwaing ning eno pugariniya.</VERS>
      <CAPTION vref="5">Isara ge.</CAPTION>
      <CAPTION vref="5">
        <xref fscope="Lu 11:2-4">Lu 11:2-4</xref>
      </CAPTION>
      <VERS vnumber="5">Niye isa sari yero giro ge iwao emo awong me sao yero nowa aine oko yae. Awong yere ibu enana atuta kakame atu dopero isa saora tauyero nowa, awiya emo bauno mene awong giro bowi yaese nowa. Arare amimene abena nunae yero noi aung yero noiya ara. Nete ago abena iwaing zo oko pumarineya.</VERS>
      <VERS vnumber="6">Arata nine mene zo isa sari yero giro garo nina auna witiro garo be gazero aune Maung nina pungyero mitoiya aeno isa se. Ayero yasa Maung nina nona pungyao gosinoiya amimene abena iwaing ning eno pugariniya ara.</VERS>
      <VERS vnumber="7">Niye isa tebeba be mene gege oko sepu. Awiya diga mene yero nowa auna tani. Awong amimene ge gayang-gayangne isa sinanane Tuwa Bayau nigariniya ayero sero nowa ara.</VERS>
      <VERS vnumber="8">Arare niye tani nunae ine oko yepu. Maung ninae mene niye nung eno isa oko saore nona kau yero nowa awiya gosinoiya.</VERS>
      <VERS vnumber="9">Arare niye isa eyero sepu. O Mama nanae ning uritira atu mitosa, yazo nina dang mitaise.</VERS>
      <VERS vnumber="10">Bung, dubo sero tawing sero auna Tuwa nanae yase. Uritira atu ge nina dipunowa, aine tawingna etu nanae una atu kasa yaise.</VERS>
      <VERS vnumber="11">Ma nae eno wari be sero pugatinosa awiya yeme pugai.</VERS>
      <VERS vnumber="12">Pasena emo ena mene nae eno yero nowa awiya yangdotinonane, aine ning pasena nanae yangdo.</VERS>
      <VERS vnumber="13">Nae etegaora atu oko pugase. Nae mekora atu sorero pung. Awiya me yaise.</VERS>
      <VERS vnumber="14">Niye emora pasena yangduwaya giro uritira Maung ninae mene pasena ninae deka ayero abena yangduwariniya ara.</VERS>
      <VERS vnumber="15">Ora niye emora pasena puro naya giro Maung ninae mene pasena ninae deka ayero puro nariniya arauwa.</VERS>
      <CAPTION vref="16">Semini nasani naora ge.</CAPTION>
      <VERS vnumber="16">Niye Tuwa Bayau eno nona semini nasani benaung ninae yayare mene yaine oko nasani nae. Ge iwao emo awong me sao yero nowa amimene ayero yero benaung nunae awetu suwero yero nowa. Awiya emo bauno ena mene awong seminiro neya auna susuwa gaese ayero yero nowa. Na meba sinena. Emo bauno mene awong eno yawa yawa yero nowa amimene abena nunae yero noi aung yero noiya. Nete ago abena iwaing zo oko pumarineya.</VERS>
      <VERS vnumber="17">Arata nine mene zo nona semini nasani benaung nina saero giti ai nina kisagairo neu.</VERS>
      <VERS vnumber="18">Ayero yasa emo bauno mene semininesa awiya oko garineya. Maung nina pungyero noiya amimene nata gariniya. Ayero yero nung nona pungyao gosinoiya amimene abena iwaing ning eno pugariniya arauwa.</VERS>
      <CAPTION vref="19">Uritira wau me.</CAPTION>
      <CAPTION vref="19">
        <xref fscope="Lu 12:33-34">Lu 12:33-34</xref>
      </CAPTION>
      <VERS vnumber="19">Wau moni ninae awiya tawingna etu oko wori mene dowaya mitae. Tawingna wau moni awiya ziri mene dedunoiya, o kayai yero meko yero noiya, arita emo mene goma yauseuno ugaing pupunowa. Arare wau ninae tawingna etu oko wori mene dowae.</VERS>
      <VERS vnumber="20">Wau ninae awiya uritira atu wori mene dowepu mitae. Uritira wau moni awiya ziri mene dao ine teng oko, nupema kayai yao ine teng oko, nupema emo mene goma yauseuno ugaing pumao ine teng oko. Arare wau moni ninae awiya uritira atu wori mene dowepu mitae.</VERS>
      <VERS vnumber="21">Noeno oko, masi wau moni ninae mitoiya masi dekaongka auna atu dubo ninae mitariniya arauwa.</VERS>
      <CAPTION vref="22">Taungna waegao.</CAPTION>
      <CAPTION vref="22">
        <xref fscope="Lu 11:34-36">Lu 11:34-36</xref>
      </CAPTION>
      <VERS vnumber="22">Diti moko nina awiya taung nina auna waegao ara. Arare diti moko nina iwaing mitai aune taung aingso nina deka iwaing waegaore mitariniya.</VERS>
      <VERS vnumber="23">Ora diti moko nina meko yai aune taung aingso nina deka ayero mume yariniya ara. Arare dubo nina deka ayao ara. Dubo nina mene mume yai, mume bainakama nina ina mitariniya.</VERS>
      <CAPTION vref="24">Name emo tuwa etobe sou yao ine teng oko.</CAPTION>
      <CAPTION vref="24">
        <xref fscope="Lu 16:13">Lu 16:13</xref>
      </CAPTION>
      <VERS vnumber="24">Mani dekaongka mene emo tuwa etobera una atu sou buro yai teng oko yariniya. Awiya nung zo otao nasani zo eno iwo yariniya. Arata nupema zo tumo didinasani zo eno bereya yariniya. Niye deka ayero Tuwa Bayau eno sou buro yao arita wau monina sou buro yao awiya etobe deka ayero yao ine teng oko arauwa.</VERS>
      <CAPTION vref="25">Nona piti aeno sero kotung-katung oko yanene.</CAPTION>
      <CAPTION vref="25">
        <xref fscope="Lu 12:22-31">Lu 12:22-31</xref>
      </CAPTION>
      <VERS vnumber="25">Arare na niye eno sana nigipu. Niye nao ninae eno kotung-katung nasani eyero oko sae, ‘Nona minao natu tamari nenine? Ou minao natu tamari nenine?’ Nupema niye taung aingso ninae eno kotung-katung nasani eyero oko sae, ‘Taung wori natu tamari nenine?’ Niye sepu. Nao ninae mene me ta nona mene me niye? Taung aingso ninae mene me ta taung wori ninae mene me niye?</VERS>
      <VERS vnumber="26">Niye ni mamani kotungno gipu. Awong buro uno yetero yero urinasanita wo dedunasani gainasani ayero oko mininowa. Awong nona minao oko gurutu yero nowa. Arata uritira Maung ninae mene saineba nona minao nunae tapunoiya ara. Awiya nono niye? Niye wosao nunae ing? Awiya aung ara. Arare nung nona iwaing niye eno pugariniya.</VERS>
      <VERS vnumber="27">Ninae-una zo mene nao nuna eno kotung-katung nasani nete wari be ena nao nuna-una susuuno paka tame yai teng yarinita? Aung ara.</VERS>
      <VERS vnumber="28">Niye noeno taung wori more eno yanakana kotungkatung yero nowi? Niye i ware atu agiti bairo wuzi ditinowa auna susuwa awiya kotungno gipu. Awong asino aimaora buro oko yero nowa. Nupema awong mo gayaora buro oko yero nowa.</VERS>
      <VERS vnumber="29">Arata na niye eno sinena era. Gitau emo tuwa Solomon mene taung nuna sipunasani yero baingtiti nasani nauna, arata simao nuna yero nauna amimene i wuzira simao awiya oko daigaina.</VERS>
      <VERS vnumber="30">I wuzi yeme ware atu iwaing ditiniya, arata gora emo mene wezero igiyarineya ara. Arata saineba, Tuwa Bayau mene sinoi simao iwaing kasa yero Solomonna simao iwaing awiya daigati noiya. Tuwa Bayau mene ayero yero noiya, arare nung noeno niye eno mo taung wori oko tamao yariniye? O tumo diyao besaore niye, nung niye eno mo taung wori iwaing-kawaing tamariniya.</VERS>
      <VERS vnumber="31">Arare niye kotung-katung nasani eyero yanakana oko sae. ‘No yero minari nenine? No puro minari nenine?’</VERS>
      <VERS vnumber="32">Awiya diga mene kotumao nunae auna pugatinowa mitoiya ara. Niye nona awiya aung iwaing oko narineya, awiya uritira Maung ninae mene nigitinoiya ara.</VERS>
      <VERS vnumber="33">Niye dubo ninae puro pu uritira ge nuna arita nao pewayao nuna auna gaipu mitae. Ayero yaya nung auna tame nona apakana awiya pugai pumarineya.</VERS>
      <CAPTION vref="34">Name zaz mene yaine oko yanene.</CAPTION>
      <CAPTION vref="34">
        <xref fscope="Lu 6:37-38">Lu 6:37-38</xref>, 41-42</CAPTION>
      <VERS vnumber="34">Arare yaya ago kasa yariniya auna kotung-katung oko yae. Gorara kotung-katung yao awiya gorara gerao gege. Wari be sero auna yaya tamao nuna mene gerao nuna mitai teng yariniya arauwa.</VERS>
    </CHAPTER>
    <CHAPTER cnumber="7">
      <VERS vnumber="1">Tuwa Bayau mene niye gera pugoiye sero, niye zaz mene yaine yero emo ena gera oko pugae.</VERS>
      <VERS vnumber="2">No eno oko, emo gera pugati nasani ge sarineya, teng Tuwa Bayau mene niye eno abena sariniya. Ora niye nona emo eno pugarineya, teng Tuwa Bayau mene niye eno pugariniya.</VERS>
      <VERS vnumber="3">Ning noeno otao nina-una diti mokora uzozoru mitiya awiya gosinasani nina-una diti mokora i zizaing mitiya awiya oko giro baingtao nesi?</VERS>
      <VERS vnumber="4">I zizaing nina-una diti mokora mitai aune ning otao nina eno eyero sasa teng yarinita? ‘Nina ina diti mokora uzozoru mitiya awiya pumane.’</VERS>
      <VERS vnumber="5">Ge iwao emo me sao ine yero nowa, nina ina diti mokora i zizaing mitiya awiya gitau puro aune giro baingtiti nasani otao nina auna diti mokora uzozoru pumasa teng yariniya ara.</VERS>
      <VERS vnumber="6">Niye uritira ge auna nona awiya sino eno oko pugae. Nupema simao wau onone ninae me awiya pu eno oko augairo yangduwae. Ayero yaya awong nona ayao ine awiya te mene patiro aune mena kapete gairo niye gamaneya.</VERS>
      <CAPTION vref="7">Isa sinete aune nona pumao.</CAPTION>
      <CAPTION vref="7">
        <xref fscope="Lu 11:9-13">Lu 11:9-13</xref>
      </CAPTION>
      <VERS vnumber="7">Niye Tuwa Bayau eno isa sinete aune pumarineya. Niye tamaora buro yero nete aune me tamarineya. Niye isa ninae mene garo be daine yero nasani naya Tuwa Bayau mene nigariniya.</VERS>
      <VERS vnumber="8">Emo bauno isa sinowa amimene pupunowa. Emo bauno tamaora buro yero nowa amimene me tapunowa. Emo bauno isa mene garo be daine yero nowa auna isa awiya Tuwa Bayau mene nigitinoiya.</VERS>
      <VERS vnumber="9">Ora ninae una awe mene mani nuna ma eno sai daba pugariniye?</VERS>
      <VERS vnumber="10">Arita wo eno sai yi pugariniye?</VERS>
      <VERS vnumber="11">Aung ara. Niye emo memeko-mameko mene mani awiso ninae aeno nona iwaing pugatinowa ara. Arare eyero gosinonane ara: Maung ninae uritira mitoiya auna bayao mene tawing emora bayao awiya daigatinoiya, aeno nung emo bauno isa sinowa awong eno nona iwawaing-kakawaing witao pugariniya.</VERS>
      <VERS vnumber="12">Niye nao emo mene niye eno yaese arataungno yero nowa teng ayao ine awong eno yepu. Ayero yaya aune sao tauyao ge apakana arita porofetera ge apakana gaewa awiya teng dipunowa ayao ine yariniya.</VERS>
      <CAPTION vref="13">Towao-bera ge.</CAPTION>
      <CAPTION vref="13">
        <xref fscope="Lu 13:24">Lu 13:24</xref>
      </CAPTION>
      <VERS vnumber="13">Niye nao mera towao-be maingkoka auna toipu. Gera yao napo auna towao-be awiya bainakama. Nupema nagibo nuna dema bainakama. Auna emo bauno daigairo mene bautu nasani nowa ara.</VERS>
      <VERS vnumber="14">Nao mera napo auna towao-be awiya maingkoka. Nupema nagibo nuna dema taung dao bainane. Arare emo bauno agi okoka mene gege tapunowa arauwa.</VERS>
      <CAPTION vref="15">Ge iwao emo awong me sao yero nowa auna ge.</CAPTION>
      <CAPTION vref="15">
        <xref fscope="Lu 6:43-44">Lu 6:43-44</xref>; 13:25-27</CAPTION>
      <VERS vnumber="15">Ge gipao emo ge iwao awong sao nunae awiya lamana ine, dubo wosao gege. Arata moko nunae mene zo sinona moko ine, gorobo moko. Arare awong umo yero baingtiti nasani neupu.</VERS>
      <VERS vnumber="16">Ge nunae-una me awiya giro aune susuwa nunae garineya. Pura mene biye zuwero iyarinita? Arita masao mene ona zuwero iyariniye?</VERS>
      <VERS vnumber="17">Aung ara. I iwaing awiya me iwaing itinoiya. I meko awiya me meko itinoiya.</VERS>
      <VERS vnumber="18">I iwaingna atu me meko kasa yao ine teng oko ara. Nupema i mekora atu me iwaing kasa yao ine a deka teng oko ara.</VERS>
      <VERS vnumber="19">Arare i zo me iwaing oko iyao yai giro kapero au iyaora garineya ara.</VERS>
      <VERS vnumber="20">Susuwa ayero mitiya, arare niye ge nunae-una me awiya giro aune susuwa nunae garineya.</VERS>
      <VERS vnumber="21">Emo mene na eno“ Tuwa nana, Tuwa nana,” ayero sero nowa awong teng apakana uritira mokora oko towarineya. Mama nana uritira mitoiya auna ge dipunowa awong amimene gege towarineya ara.</VERS>
      <VERS vnumber="22">Emo daigairo mene be bainana atu na eno eyero sarineya, “O Tuwa nanae, nae be nina-una Tuwa Bayaura ge porofete mene saine yewangne. Ora be nina-una iwae tunewangne. Ora be nina auna buro baina yewangne.”</VERS>
      <VERS vnumber="23">Ayero saya na awong eno eyero sarinena, “Na niye zo za nibamu oko gosinona. Doro zanepu aung yae, pasena emo niye.”</VERS>
      <CAPTION vref="24">Emo etobe garo gamuwato auna ge eniya.</CAPTION>
      <CAPTION vref="24">
        <xref fscope="Lu 6:47-49">Lu 6:47-49</xref>
      </CAPTION>
      <VERS vnumber="24">Emo zo mene ge nana ewiya nigiro dimariniya, nung awiya emo nigao bainane. Nung emo zo garo nuna-una ziwong kote me wauno pugainu dopena ayao ine ara.</VERS>
      <VERS vnumber="25">Ayero yenu mitinu wabamu baina denu garo tau yero mitina ara. Garora ziwong muterc baingtinare, aeno tau yero mitina ara.</VERS>
      <VERS vnumber="26">Ora emo zo mene ge nana ewiya nigiro yangduwariniya, nung awiya emo darabi mene yaine garo ziwong tame paka yena, ayao ine yariniya.</VERS>
      <VERS vnumber="27">Ayero yenu mitinu wabamu baina denu garo gisena ara.”</VERS>
      <VERS vnumber="28">Yesu mene ge awiya sinete sero aung yenu emo bauno awong ge nuna dina awiya nigiro wawong di gamuwa.</VERS>
      <CAPTION vref="29">Yesu mene emo bozo tauyaore zo kora yena.</CAPTION>
      <CAPTION vref="29">
        <xref fscope="Mk 1:40-45">Mk 1:40-45</xref>;<xref fscope="Lu 5:12-16">Lu 5:12-16</xref></CAPTION>
      <VERS vnumber="29">Awiya noeno oko, nung gera susuwa mene ge diro baingtina. Awiya sao tauyao ge gipao emo awong ge gipinasani nauwa, awiya yangdoro daigairo putoungne sena arauwa.</VERS>
    </CHAPTER>
    <CHAPTER cnumber="8">
      <VERS vnumber="1">Yesu mene diri atu wowosinenu emo bauno dubu baina amimene nung ago yero</VERS>
      <VERS vnumber="2">wowosinewa emo zo bozo tauyaore mene Yesura benaungna baungno nugu atu boma gaero koing gairo eyero sena, “Tuwa, ning putoung nina mitiya, arare ning na kora yari yero giro kora yasa iwaing yarinena.”</VERS>
      <VERS vnumber="3">Ayero senu Yesu mene wawong pugairo taung nuna dingyero eyero sena, “Na ayero yari kotupunena, arare bozo nina soyaise.” Ayero sinenu bozo nuna mena soyewa taung nuna iwaing yena ara.</VERS>
      <VERS vnumber="4">Yesu mene ayero yero nung eno eyero sena, “Tani ning eno yetena auna bowi awiya emo zo eno oko sase. Ning baung, taung nina awiya pirisa eno gipasa gae. Ayero nasani nona Mose mene Tuwa Bayau eno pugasese sena awiya pugasa yaya nina aung yetiya auna susuwa giro baingtarineya.” Ayero sena arauwa.</VERS>
      <CAPTION vref="5">Yesu mene gorobo emora gitau yao zo auna soumani kora yena.</CAPTION>
      <CAPTION vref="5">
        <xref fscope="Lu 7:1-10">Lu 7:1-10</xref>
      </CAPTION>
      <VERS vnumber="5">Yesu mene Kapaneam nape baungno atu nenu Romana gorobo emora gitau yao zo mene nuna-una kasa yero nung yausero eyero sena,</VERS>
      <VERS vnumber="6">“Tuwa, soumani nana yaya mou-mesa yao puro gare atu apegairo mitiya.”</VERS>
      <VERS vnumber="7">Ayero senu Yesu mene abena eyero sena, “Na buro kora yarinena.”</VERS>
      <VERS vnumber="8">Ayero senu gorobo emora gitau yao mene ge abena eyero sena, “Tuwa, na emo iwaing oko. Arare ning garo nana-una towasa teng oko yariniya. Aeno ning etu mitasani aune ge gege sasa soumani nana iwaing yariniya.</VERS>
      <VERS vnumber="9">Awiya gosinena, noeno okowata, na emo babuze ago yero nona. Nupema na gorobo emo enana gitau yao. Arare nunae-una zo babaise sana babariniya, arita zo baise sana bariniya. Aine soumani nana buro yaise sana yariniya. Arare ning etu mitasani ge gege sasa soumani nana iwaing yariniya, awiya gosinena.”</VERS>
      <VERS vnumber="10">Ayero senu Yesu mene ge awiya nigiro wawong di gauno emo dubu nung ago nasani newa aeno eyero sena, “Na ge me niye eno sinena. Isreli emo ninae-una atu emo zo tumo diyao eyao ine zo oko tamuwang.</VERS>
      <VERS vnumber="11">Arare eyero tugata yana nigipu. Wari wosaorata witaora atu emo Yuda oko daigairo mene kasa yero Abraham Isaka Yakobo awong aune dema uriti mokora atu augairo ana-bonene yero adungno mininasani yawa yawa yarineya.</VERS>
      <VERS vnumber="12">Arata emo uriti mokora gerao nunae mene zo mumena baungno zi irare barare sinasani mitarineya.”</VERS>
      <VERS vnumber="13">Ayero sero gorobo emora gitau yao eno eyero sena, “Ning baung, tumo diyao nina-una me kasa yariniya.” Ayero senu soumani nuna be dekaongka aune iwaing yena arauwa.</VERS>
      <CAPTION vref="14">Yesu mene Petorora imeti auna yaya kora yena.</CAPTION>
      <CAPTION vref="14">
        <xref fscope="Mk 1:29-34">Mk 1:29-34</xref>;<xref fscope="Lu 4:38-41">Lu 4:38-41</xref></CAPTION>
      <VERS vnumber="14">Yesu mene Petorora una gare witiro imeti nuna yaya taung kokoni yao puro mitinu gigina ara.</VERS>
      <VERS vnumber="15">Giro wawong nuna ininu yaya bisi sena. Ayero yenu bauno awiya iropuro Yesura nona sainu miniwa ara.</VERS>
      <VERS vnumber="16">Ture inu emo bauno iwae sorowe mokora mitao daigairo puro bumuwa ara. Ayero yewa Yesu mene iwae sorowe nunae be nuna mene tunena ara. Ayero nasani emo bauno yayare apakana kora yena ara.</VERS>
      <VERS vnumber="17">Ayero yenu porofete Yesaya mene ge zo eyero gaena awiya me yena. Nung yaya naname kora yai iwaing yarinenane. Nupema, nung mouyao naname dimariniya.</VERS>
      <CAPTION vref="18">Yesu ago yanenese sao auna ge.</CAPTION>
      <CAPTION vref="18">
        <xref fscope="Lu 9:57-62">Lu 9:57-62</xref>
      </CAPTION>
      <VERS vnumber="18">Emo bauno daigairo mene Yesura una kasa yero nung zimuwa giro buro-mani mene nung puro dawero ou nazi deung enaba atu pugaese sena.</VERS>
      <VERS vnumber="19">Arare babari sero nenu sao tauyao ge gipao emo zo mene nuna-una nugu buro eyero sena, “Gipao emo, ning natu natu babarinesa awiya na teng ning ago yarinena.”</VERS>
      <VERS vnumber="20">Ayero senu Yesu mene abena nung eno eyero sena, “Wo niniyang awong awao masire. Nupema ni mamani deka ayero awong paungne. Arata na Emora Mani mene zo niya-koma apegairo oregao aungware keusuma nasani nona. Arare ning mena na ago yari oko sase.”</VERS>
      <VERS vnumber="21">Ayero senu nunae-una dubura zo mene nung eno eyero sena, “Tuwa, ning nigasa na gitau mama nana magayai mutero aune na ning ago yane.”</VERS>
      <VERS vnumber="22">Ayero senu Yesu mene abena eyero sena, “Ning na ago ye. Emo ititi aung mene yaine yero nowa amimene magayao emo mutaese.” Ayero sena arauwa.</VERS>
      <CAPTION vref="23">Bisi mene Yesura ge diuna.</CAPTION>
      <CAPTION vref="23">
        <xref fscope="Mk 4:35-41">Mk 4:35-41</xref>;<xref fscope="Lu 8:22-25">Lu 8:22-25</xref></CAPTION>
      <VERS vnumber="23">Ayero sero wangna witinu buro-mani nuna witiwa aune bamuwa ara.</VERS>
      <VERS vnumber="24">Bautunewa bisi mena buro wito gaenu kakawa iropuro bainakama yenu wito wang mokora toina. Be awiya Yesu nung auriti awinena ara.</VERS>
      <VERS vnumber="25">Arare buro-mani nuna mene baungno uwero eyero sewa, “Tuwa, nae soreung. Name kara nosero tura babari sero nenane.”</VERS>
      <VERS vnumber="26">Ayero sewa giro eyero sena, “Tumo diyao ninae baina oko. Niye noeno awang nei?” Ayero sero iropuro kakaware bisire gona yenu soma bisi binono dena ara.</VERS>
      <VERS vnumber="27">Ayero yenu emo mene giro wawong di gauno eyero sewa, “Emo ewiya noiye? Nona apakana aune bisire kakaware dema ge nuna nigitinei?” Ayero sewa arauwa.</VERS>
      <CAPTION vref="28">Yesu mene emo etobera una atu iwae tunena.</CAPTION>
      <CAPTION vref="28">
        <xref fscope="Mk 5:1-20">Mk 5:1-20</xref>;<xref fscope="Lu 8:26-39">Lu 8:26-39</xref></CAPTION>
      <VERS vnumber="28">Yesu mene ou nazi buwagairo Gadara emora tawing auna kasa yena ara. Kasa yenu emo etobe biritira atu buro nung tamuwato ara. Iwae sorowe nunato una mitauwa awongto gorobo baina yero nasani nauwato emo ena mene awang yero nagibo auna buro baungno oko yao yero nasani nauwa ara.</VERS>
      <VERS vnumber="29">Arare awongto wawa sero eyero sewato, “Ning Tuwa Bayaura Mani mene nato eno no yari butunesi? Ning be baina oko kasa yaore yaya buro nae eno pugari butunesita?”</VERS>
      <VERS vnumber="30">Be aune pu witao amimene ake ina atu nona mininasani mitiwa.</VERS>
      <VERS vnumber="31">Arare iwae sorowe mene isa sinasani Yesu eno eyero sewa, “Ning nae tunari yero giro sasa pu dubu ouna-una mokora towanene.”</VERS>
      <VERS vnumber="32">Ayero sewa giro nung awong eno eyero sena, “Niye baungpu!” Ayero senu awong emo etobe yangdoro baungno pu dubu newa auna-una mokora toiwa ara. Ayero yewa pu apakana yanakana sungno kowara baungno ou nazira gutero ou miniro mamagayero aung yewa ara.</VERS>
      <VERS vnumber="33">Ayero yewa pu diya newa awong dema zanewa ara. Zanero baung napo bainana yero ge ungwe awiya apakana keregairo sero aung yewa ara. Awong tani emo etobera una kasa yena auna ge ungwe awiya yewa ara.</VERS>
      <CAPTION vref="34">Yesu mene emo zo te-wawong gimao awiya kora yena.</CAPTION>
      <CAPTION vref="34">
        <xref fscope="Mk 2:1-12">Mk 2:1-12</xref>;<xref fscope="Lu 5:17-26">Lu 5:17-26</xref></CAPTION>
      <VERS vnumber="34">Ayero sewa giro napo bainana emo bauno awong apakana iropuro Yesu tamari bamuwa. Awong buro nung giro nung eno ge tau tataware yao sinasani nung tawing nunae yangdoro babaise sewa arauwa.</VERS>
    </CHAPTER>
    <CHAPTER cnumber="9">
      <VERS vnumber="1">Yesu mene wangna witiro ou nazi nupema buwagairo napo nuna-una baungna.</VERS>
      <VERS vnumber="2">Baungno kasa yenu emo zo te-wawong gimao awiya gogara pugaiwa apegairo mitinu diungno puro bumuwa ara. Ayero yewa Yesu mene tumo diyao nunae-una susuwa giro emo asama yao eno eyero sena, “Mani nana, ning awang oko yase. Tau ye. Pasena nina disero aung nena era.”</VERS>
      <VERS vnumber="3">Ayero senu Yudara sao tauyao ge gipao emo ena awong dubo nunae mene eyero kotumuwa, “Emo emimene Tuwa Bayau mene yaine niya.”</VERS>
      <VERS vnumber="4">Ayero kotupunewa Yesu mene kotumao nunae giro aung yero eyero sena, “Niye noeno ge meko kotupunei?</VERS>
      <VERS vnumber="5">Name emo yayare aeno‘ Iropung, ang yase’ tebeba ayero sanane nung oko ang yao yariniya, awiya name meng garinenane. No eno oko, emo bauno mene ge naname gaya ge iwao yariniya. Arata name‘ Na pasena nina disinena’ tebeba ayero sarinenane, awiya name meng oko garinenane. No eno oko, emo bauno mene ge naname auna me awiya gao ine teng oko.</VERS>
      <VERS vnumber="6">Arare na pasena disaora putoung puro tawingna etu nona awiya gaese sero na ge ewiya dema nung eno sarinena: Na ning eno eyero sinena, Iropuro awao masi gogare nina puro baung nina gare yase.”</VERS>
      <VERS vnumber="7">Ayero senu emo awiya iropuro nuna nape baungna ara.</VERS>
      <VERS vnumber="8">Ayenu emo dubu baina amimene tani awiya giro awang yero Tuwa Bayau nung putoung ayao zo emora waweng pugaina, awiya giro nung bowi yewa arauwa.</VERS>
      <CAPTION vref="9">Yesu mene Matiu yau sena.</CAPTION>
      <CAPTION vref="9">
        <xref fscope="Mk 2:13-17">Mk 2:13-17</xref>;<xref fscope="Lu 5:27-32">Lu 5:27-32</xref></CAPTION>
      <VERS vnumber="9">Yesu mene atu iropuro bautunete takis pumao emo zo yazo nuna Matiu nung takis pumaora gare atu mitinu giro nung eno eyero sena, “Ning bung na ago yase.” Ayero senu giro iropuro nung ago yena ara.</VERS>
      <VERS vnumber="10">Ayero yero nung Yesu garo nuna-una atu nona minaise senu witinu aune takis pumao emo aune Yudara sao tauyao ge dao emo daigairo amimene kasa yero Yesu buro-maine aune dema tairo nona miniwa ara.</VERS>
      <VERS vnumber="11">Ayero newa Farisayo mene awong giro buro-mani nuna eno eyero sewa, “Gipao emo ninae mene noeno takis pumao emo aune Yudara sao tauyao ge dao emo aune dema mitasani nona mininei?”</VERS>
      <VERS vnumber="12">Ayero sewa ge awiya Yesu mene nigiro abena eyero sena, “Emo yaya aung mene doktara una oko bautunowa. Arata emo yayare gege mene doktara una bautunowa.</VERS>
      <VERS vnumber="13">Niye baungno ge gayao eyero mitiya auna susuwa kotungno gipu. Na Tuwa Bayau mene niye zawing pugaese oko ara tapunona. Niye mono pumaese aratapunona. Na emo nao nunae pewayao sinowa awiya yausari sero oko bumuwang. Arata na emo pasena nao awiya yausari bumuwang.” Ayero sena arauwa.</VERS>
      <CAPTION vref="14">Seminiro naora ge sewa.</CAPTION>
      <CAPTION vref="14">
        <xref fscope="Mk 2:18-22">Mk 2:18-22</xref>;<xref fscope="Lu 5:33-39">Lu 5:33-39</xref></CAPTION>
      <VERS vnumber="14">Be auna atu Yohanena buro-mani mene Yesura una kasa yero nung atata yero sewa, “Nae aune Farisayo aune nae nona minao semini nasani yero nonane, arata buro-mani nina mene zo awong noeno nona oko seminao yero nowi?”</VERS>
      <VERS vnumber="15">Ayero sewa Yesu mene awong eno abena eyero sena, “Emo bauno ataora sao zuwao nasani mitaya emo nung bauno atariniya amimene awong aune dema nariniya be aune awong dubo mininasani nona seminaese saya nigarineita? Aung ara. Ora ago emo awiya iwo mene puro babaya aung yariniya be aune awong nona seminarineya. Deka ayao ine na eno yaya aune buro-mani nana mene nona seminarineya.</VERS>
      <VERS vnumber="16">Name mo toto worero gayari sero mo be sekawa puro mo asora oko gainonane. Ayero yari nenane, awiya mo sekawa mene watimai mo aso nupema kerai toto bainakama yariniya.</VERS>
      <VERS vnumber="17">Name ou wain sekawa puro meme aingso matura oko sukupunonane. Ayero yarinenane, awiya ou wain mene daing yero meme aingso inai kerai ou wain meme aingsore awiya gera gaira yarinenane. Name ou wain sekawa puro meme aingso sekawara sukupunonane. Ayero nonane ou wain sekaware meme aingso sekaware awongto kara iwaing mitowato ara.” Ayero sena. Ge eniya awiya tebeba oko sena. Awong susuwa ewiya gaese sero sena: Nung nao sekawa auna ge sinauna, arare buro-mani nuna mene Yudara tani matu awiya yangdoro tani sekawa gege puro narinenane ayero sena arauwa.</VERS>
      <CAPTION vref="18">Yesu mene bauno zo kora yero aune mani baunodi zo magayaora atu uwenu seka yero iropuna.</CAPTION>
      <CAPTION vref="18">
        <xref fscope="Mk 5:21-43">Mk 5:21-43</xref>;<xref fscope="Lu 8:40-56">Lu 8:40-56</xref></CAPTION>
      <VERS vnumber="18">Yesu nung ge awiya sinasani mitinu yere ibu diya emo zo mene nuna-una buro benaungna atu koing gairo eyero sena, “Mani nana baunodi yeme magayetiya, arata ning puro babana wawong nuna-una tame pugasa iropariniya.”</VERS>
      <VERS vnumber="19">Ayero sero baungnu Yesu mene iropuro buro-mani nuna aune emo awiya ago yero bamuwa ara.</VERS>
      <VERS vnumber="20">Bautunewa bauno zo yu pupunasani nawe dunu dawang 12 ayao yena amimene Yesura una ame baungno Yesura taung wori tera atu ding yena ara.</VERS>
      <VERS vnumber="21">Ayero nasani nuka nutope eyero kotuna, “Taung wori nuna gege ding yero iwaing yarinena.”</VERS>
      <VERS vnumber="22">Ayero kotungno ding yenu Yesu mene kapetegairo bauno giro eyero sena, “Aya nana, ning oko awang yase. Ning tumo diyao nina mene iwaing yetesa.” Ayero sinenu bauno awiya mena iwaing yena ara.</VERS>
      <VERS vnumber="23">Ayero yenu Yesu mene bautunete diyara gare witiro bui pisao emo aune emo bauno dubu bainane amimene zire buware nasani mitiwa giro eyero sena,</VERS>
      <VERS vnumber="24">“Niye kasa yero bungpu! Mani baunodi awiya nung oko magayao. Nung auriti awiniya.” Ayero senu awong nung izewa ara.</VERS>
      <VERS vnumber="25">Ayero yewa nung senu wosiro aung yewa mani magayao mitina auna-una baungno mani baunodi awiya wawong ininu iropuna ara.</VERS>
      <VERS vnumber="26">Ayero yena auna ge bowi mene tawing auna atu daure gairo teng yero baungna arauwa.</VERS>
      <CAPTION vref="27">Yesu mene emo diti guma yao etobe aune iwae sorowe mokora mitao zo awiya kora yena.</CAPTION>
      <VERS vnumber="27">Yesu mene atu iropuro bautunenu emo diti guma yao etobe mene nung ago yero yausinasani eyero sewato, “O Dawidira sai, ning nato eno yo-amase.”</VERS>
      <VERS vnumber="28">Yesu bautunete gare witinu awongto nuna nugu baungno kasa yewato ara. Nuna-una kasa yewato giro Yesu mene awongto atata yero sena, “Diti moko kora yaora putoung nana-una mitiya ayero sero gigeyato me yeti bumeitota?” Ayero senu awongto sewato, “Yore, Tuwa. Gigenato me niya.”</VERS>
      <VERS vnumber="29">Ayero sewato giro nung diti moko nunato dingti nasani eyero sena, “Tumo diyao ninato auna me mene ninato ina kasa yaise.”</VERS>
      <VERS vnumber="30">Ayero senu diti moko nunato pagaina ara. Ayero yenu Yesu mene awongto eno sao tauyao ge eyero pugaina, “Nito tani auna ge bowi emo ena eno oko saeto.”</VERS>
      <VERS vnumber="31">Ayero sena, arata awongto doro baungno ge bowi nuna sero sero yewato tawing auna teng yena arauwa.</VERS>
      <VERS vnumber="32">Yesu buro-mani nuna aune atu iropuro bautunewa emo zo puro Yesura una bumuwa ara. Iwae sorowe zo nuna-una mitaunu ge aung nasani nauna.</VERS>
      <VERS vnumber="33">Arare Yesu mene iwae sorowe tunenu baungnu emo awiya ge sena ara. Ge senu emo dubu baina amimene wawong di gauno eyero sewa, “Isreli tawingna etu gitau nona ayao ine zo oko kasa yenu gigiwangne.”</VERS>
      <VERS vnumber="34">Ayero sewa, arata Farisayo mene Yesu eno eyero sewa, “Iwae sorowera gitau yao mene nung sorepunoi iwae sorowe tunero noiya ara.” Ayero sewa arauwa.</VERS>
      <CAPTION vref="35">Yesu mene emo bauno eno yo amao tauna.</CAPTION>
      <VERS vnumber="35">Arare Yesu nung atu nasani napo bainata maingkoka awiya nung teng nasani nauna ara. Atu nasani yere ibu nunae sero toiro ge gipinasani Tuwa Bayau nata Tuwa yero nariniya auna Bowi Iwaing tugata nasani nauna ara. A nasani emo bauno yayare apakana kora yero naunu yaya nunae bisi sero aung yero nauna ara.</VERS>
      <VERS vnumber="36">Arare nung emo bauno dubu baina awiya giro awong eno yo amao tauna. No eno oko, awong lama dubu diya aung ine. Arare awong putoung aung dubo mininasani nauwa.</VERS>
      <VERS vnumber="37">Arare nung buro-mani nuna eno eyero sena, “Nona bure etu zauno mitiya, arata pumaora emo etoka gege.</VERS>
      <CAPTION vref="38">Yesura buro-mani auna yazo.</CAPTION>
      <CAPTION vref="38">
        <xref fscope="Mk 3:13-19">Mk 3:13-19</xref>;<xref fscope="Lu 6:12-16">Lu 6:12-16</xref></CAPTION>
      <VERS vnumber="38">Arare niye pumao burora maung eno isa saya nung nona pumao emo tamai buro nuna-una babaese.” Ayero sena arauwa.</VERS>
    </CHAPTER>
    <CHAPTER cnumber="10">
      <VERS vnumber="1">Yesu mene buro-mani nuna 12 yau senu bumuwa iwae sorowe tunaora putoung aune yaya benaung giti korayaora putoung aune awiya awong eno pugaina ara.</VERS>
      <VERS vnumber="2">
        <xref fscope="Aposolo 12">Aposolo 12</xref> auna yazo nunae awiya eyao era: Gitau yao Simon yazo nuna zo Petoro, meta nuna Anderea, Yakobo Zebedira mani, aune meta nuna Yohane,</VERS>
      <VERS vnumber="3">Filip aune Batolomiu, Tomas aune Matiu takis pumao emo, Yakobo Alifayora mani, aune Tadias,</VERS>
      <VERS vnumber="4">Simon Zelote aune Yudas Iskeriot nung nawe Yesu keregaina arauwa.</VERS>
      <CAPTION vref="5">Yesu mene buro-mani nuna eno buro ge sena.</CAPTION>
      <CAPTION vref="5">
        <xref fscope="Mk 6:7-13">Mk 6:7-13</xref>;<xref fscope="Lu 9:1-6">Lu 9:1-6</xref></CAPTION>
      <VERS vnumber="5">Yesu mene buro-mani nuna 12 awong awiya burora iyengtiti nasani eyero sena, “Niye emo Yuda okora una tawingna oko babae, arita Samaria napo auna dema oko babae.</VERS>
      <VERS vnumber="6">Isreli emo bauno dubu awong lama tara yetugao ine auna-una gege baungpu.</VERS>
      <VERS vnumber="7">Bautunasani ge eyero tugata yepu: Tuwa Bayau nata Tuwa yero nariniya auna be nugu niya.</VERS>
      <VERS vnumber="8">Atu nasani emo bauno yayare awiya kora yepu. Nupema mamagayao awiya dema uwepu. Ayero nasani bozore awiya kora yepu bozo soyae. A nasani iwae sorowe tunepu. Niye putoung awiya zuma aung tebeba pumeya, arare niye deka ayero buro awiya zuma aung yepu.</VERS>
      <VERS vnumber="9">Moni bainata moni mamanikaka awiya oko guguno puro babarineya.</VERS>
      <VERS vnumber="10">Niye nagibe atu zao oko desanegae. Taung wori etobe aung, o te soga sekawa zo aung, o tung zo aung, ayero neupu. No eno oko, buro emo awong nona zuma aung tebeba pugao minao gege ara.</VERS>
      <VERS vnumber="11">Arare napo zorata zora kasa yero giro gitau emo iwaing zo kau yepu. Ayero yero zo gaya iwaing yai giro garo nuna-una witiro deka atu gege awiro-dutiro nasani nema aune baungno yepu.</VERS>
      <VERS vnumber="12">Garo nunae-una wiwiti nasani giro eyero sepu, ‘Tuwara gao ninae-ina mitaise.’</VERS>
      <VERS vnumber="13">Ayero saya garo maung mene nigai teng yai giro ge ninae mene nunae-una atu me yaise. Arata garo maung mene nigai teng oko yao yai giro Tuwara gao ninae-ina atu gege me yaise.</VERS>
      <VERS vnumber="14">Napo zorata garo zora babaya niye eno masi oko pugao, o ge ninae auna bereya yai saya giro garo awiya yangdoro baungpu. Ayero yero popo nunae te ninae-ina mitiya awiya durere gaipu wosae.</VERS>
      <VERS vnumber="15">Na memokoba sinena. Tuwa Bayau mene emo awega-ziwega nasani abena pugariniya be aune napo etobe yazo nunato Sodomto Gomora auna emo awong abena mou-mesayao tamarineya. Arata ge ninae awang sarineya napo auna emo mene zo abena mou-mesa yao nibamu tamarineya.</VERS>
      <CAPTION vref="16">Mouyao benaung giti noyao kasa yariniya.</CAPTION>
      <CAPTION vref="16">
        <xref fscope="Mk 13:9-13">Mk 13:9-13</xref>;<xref fscope="Lu 21:12-17">Lu 21:12-17</xref></CAPTION>
      <VERS vnumber="16">Sana nigipu. Niye lama ine, gorobo aung, amaze emo ena eu sino ine auna towang iyengtitinena. Arare niye umo nasani neupu. Ayero nasani gorobo aung dero yawero neupu.</VERS>
      <VERS vnumber="17">Niye emo itere-temare yero baingtiti nasani neupu. Awong niye puro gera pugarineya. Awong yere ibu nunae-una atu niye waung mene darineya.</VERS>
      <VERS vnumber="18">Awiya gege okowata, niye buro-mani nana yero nowa aeno awong niye puro emo gitau yaora unata emo tuwara una babaya ge buro yarineya. Arare niye nunae benaungnata nupema digara benaungna tauyero Bowi Iwaing sero keregaipu.</VERS>
      <VERS vnumber="19">Awong niye puro emo gitau yaora una pugaya ge nono yero sarinenine ayero sinasani kotung-katung oko yae. Ge abena saora be kasa yai aune ge sari yaya Oweno mene niye eno kotumao pugai sarineya ara.</VERS>
      <VERS vnumber="20">Ge saya ge ninae oko yariniya. Maung ninae auna Oweno mene dubo ninae-una nariniya auna ge yariniya ara.</VERS>
      <VERS vnumber="21">Tatomani ena mene metamani nunae magayaese iwora waweng pugarineya. Mamono ena mene mani awiso nunae magayaese sero iwora waweng pugarineya. Mani awiso ena mene ai amono mamono iwo nasani magayaese sero iwora waweng pugarineya.</VERS>
      <VERS vnumber="22">Niye yazo nana puro nowa aeno emo apakana niye eno tini kapaore narineya ara. Arare zo nung tau yero dopero nete magayariniya, nung awiya Tuwa Bayau mene sorero pumariniya.</VERS>
      <VERS vnumber="23">Arare napo zora atu naya dero tunaya giro napo awiya yangdoro nupema zora baungpu. Na meba sane. Niye buro yero bautu nete Isreli napo sero sero auna atu buro oko yero besugao naya na Emora Mani mene nupema kasa yarinena arauwa.</VERS>
      <CAPTION vref="24">Tuwa eno yewa ayao ine teng name eno yarineya.</CAPTION>
      <CAPTION vref="24">
        <xref fscope="Lu 12:2-9">Lu 12:2-9</xref>
      </CAPTION>
      <VERS vnumber="24">Mani zota zo mene gipao emo nuna daigairo witaine yao oko mitiya. Nupema soumani mene emo tuwa nuna daigairo baina yao adeka dema oko mitiya.</VERS>
      <VERS vnumber="25">Arata mani mene gipao emo nuna mene noiya aine yai teng yariniya. Nupema soumani mene emo tuwa nuna mene noiya aine yai teng yariniya ara. Awong na eno Iwaera Maung ayero sewa, arare buro-mani nana eno deka ayero ge memeko-mameko sarineya ara.</VERS>
      <VERS vnumber="26">Arata saineba, susuwa ninae pungyero mitiya awiya ago kasa daung yai garineya. Arare niye awong giro awang oko yae.</VERS>
      <VERS vnumber="27">Ge ena nane pungyero tugata yero nona awiya dubu bainana atu keregaipu nigae. Ora maingkoka dawong mene nigaine yao awiya dema daung mokera atu keregairo sepu.</VERS>
      <VERS vnumber="28">Taung aingso ninae gege dero ititi ninae dari nasani putoung kau yarineya, awong awiya oko awang yepu. Taungne ititire etobe ayero musugai kowa iyaore auna babarineya auna putoung awiya nuna-una mitiya, nung awiya giro awang yepu.</VERS>
      <VERS vnumber="29">Ni sisisi awiya nona me aung, arare maketra atu ni sisisi etobe auna zuma awiya toya dekaongka gege. Arata Maung ninae mene gai teng oko yati siya, awiya zo oko zuwero magayatiya.</VERS>
      <VERS vnumber="30">Arata emo bauno niye mene zo Mama mene niye diya yero baingtiti nasani giti ai ninae zazagairo aung yero noiya ara.</VERS>
      <VERS vnumber="31">Ni sisisi daigairo auna zuma awiya baina oko, arata ninae mene zo zuma bainane. Arare niye awang oko yae. Mama mene gai teng oko yao yai, nona meko zo ninae-ina tebeba oko kasa yariniya.</VERS>
      <VERS vnumber="32">Zo nung emora benaungna atu‘ Na Yesura mani yero nona’ ayero sariniya, awiya nane emo aeno uritira Mama nana auna benaungna atu‘ Nung awiya mani nana’ ayero sarinena.</VERS>
      <VERS vnumber="33">Arata zo nung emora benaungna atu na bewae yariniya, nung awiya nane uritira Mama nana-una benaungna atu abena bewae yarinena arauwa.</VERS>
      <CAPTION vref="34">Yesu mene ge puro bunu emo bauno gagausewa.</CAPTION>
      <CAPTION vref="34">
        <xref fscope="Lu 12:51-53">Lu 12:51-53</xref>; 14:26-27</CAPTION>
      <VERS vnumber="34">Na mono pumari oko, emo bauno gagausari sero bumuwang ara. Arare ge nana eno gagausero narineya.</VERS>
      <VERS vnumber="35">Mani emodidi mamonone gagausarineya. Ai amono mani baunodidire gausarineya. Bemani imeti maingne deka ayero gausarineya ara.</VERS>
      <VERS vnumber="36">Dubu dekaongka amimene gausero iwo wina-ye yarineya.</VERS>
      <VERS vnumber="37">Zo nung aita maung nuna ara tamao baina ara tapunasani na maingkoka ara tamariniya amimene gerao nana yao ine teng oko ara. Zo nung deka ayero mani nuna emodita baunodi ara tamao baina ara tapunasani na maingkoka ara tamariniya a deka gerao nana yao ine teng oko ara.</VERS>
      <VERS vnumber="38">Ora zo nung i pasao nuna diungno na ago oko yao yariniya, nung a deka gerao nana yao ine teng oko ara.</VERS>
      <VERS vnumber="39">Zo nung nao nuna sorariniya amimene nao nuna taragariniya. Arata zo nung na eno nasani nao nuna yangduwariniya amimene nao me tamariniya arauwa.</VERS>
      <CAPTION vref="40">Yesu eno nasani otao mani mono pumao.</CAPTION>
      <CAPTION vref="40">
        <xref fscope="Mk 9:41">Mk 9:41</xref>
      </CAPTION>
      <VERS vnumber="40">Zo nung niye kora yariniya, awiya na eno yetiya ayero yariniya. Ora na eno yariniya, awiya nung Mama nana na iyengtina aeno yetiya ayero yariniya.</VERS>
      <VERS vnumber="41">Zo nung porofete zo nai giro kora-makora yariniya nung amimene porofetera abena auna teng pumariniya. Zo nung emo etutero nai giro kora yariniya amimene emo etutero naora abena auna teng pumariniya.</VERS>
      <CAPTION vref="42">Yohane Yesura bowi sao emo mene buro-mani nuna ena Yesura una iyengtinu bamuwa.</CAPTION>
      <CAPTION vref="42">
        <xref fscope="Lu 7:18-35">Lu 7:18-35</xref>
      </CAPTION>
      <VERS vnumber="42">Na memoko sane. Zo nung emo na ago yero nowa awong auna zo nai giro ou iyangyao dungno pugai minariniya, awiya ou pugariniya aeno nung abena nuna me pumariniya.” Ayero sena arauwa.</VERS>
    </CHAPTER>
    <CHAPTER cnumber="11">
      <VERS vnumber="1">Yesu mene buro-mani nuna 12 aeno buro ge sero aung yero atu iropuro napo enana atu uritira ge sero gipero ayari sero baungna ara.</VERS>
      <VERS vnumber="2">Anenu Yohane nung bunao gare atu mitasani Kristo mene buro yero nasani nauna auna bowi awiya nigiro giro buro-mani nuna ena iyengtinu</VERS>
      <VERS vnumber="3">baungno Yesu atata yero sewa, “Kristo bumaise sao awiya ning arita zo ago bumai gari diya yarinenine?”</VERS>
      <VERS vnumber="4">Ayero sewa Yesu mene awong eno abena eyero sena, “Niye kapetegairo baungno nona gigeya, o ge nigeya auna bowi sinasani Yohane tugata yepu nigae.</VERS>
      <VERS vnumber="5">Diti guma yao awiya diti pagatineya; te meko yao awiya nupema angneya; emo bozo tauyaore awiya taung iwaing yero neya; dawong itigao awiya ge nigitineya; mamagayao awiya seka yero iropupuneya; ora bogamasa awiya Bowi Iwaing nigitineya.</VERS>
      <VERS vnumber="6">Zo nung na eno gai mou oko yao yariniya amimene yawa yawa yariniya.”</VERS>
      <VERS vnumber="7">Ayero senu Yohanena buro-mani awong kapetegairo bautunewa Yesu mene emo dubu baina mitiwa aeno Yohanena ge eyero sero tugata yena, “Niye Yohane gari eu yanawira bamuwa, awiya emo nono yao maze gari sero bamuwi? Niye emo iyangyao zo bisi mene teboza augati noi buro baungno noiya ayao ine maze gari bamuwita? Aung ara.</VERS>
      <VERS vnumber="8">Niye emo nono yao maze gari sero eu yanawira bamuwi? Emo zo taung wori nuna iwaingne amaze gari sero bamuwita? Aung ara. Emo taung wori iwaingne awong awiya emo tuwara gare gege atu mitowa.</VERS>
      <VERS vnumber="9">Arare emo nono yao maze gari sero bamuwi? Porofete zo gari sero bamuwita? Na sana nigipu. Emo gari sero bamuwa nung amimene porofete yero nasani porofete ena nauwa awiya daigatiniya.</VERS>
      <VERS vnumber="10">Nung aeno sero ge zo eyero gaewa mitoiya, Ewiya gipu! Na bowi sao emo nana iyengtarinena. Nung gitau yero nagibo nina kora yariniya.</VERS>
      <VERS vnumber="11">Na memoko sana nigipu. Yohane ge ou zayero suwao emo amimene tawingna emo apakana daigatiniya. Arata Tuwa Bayaura napora gerao zo wosao nibamu amimene Yohane daigatiniya ara.</VERS>
      <VERS vnumber="12">Yohane ge ou zayero suwao emo amimene buro zayena be auna atu emo bauno mene uritira mokora towari sero wina-zakita yero neyata emo putoungne mene toitineya ara.</VERS>
      <VERS vnumber="13">Mose arita porofete emo ena awong Tuwa Bayau nata Tuwa yero nariniya auna ge sinasani gainasani ayero butunawe duwa Yohane kasa yena be aune porofetera ge atu tana yero dopena ara.</VERS>
      <VERS vnumber="14">Arare niye ge nunae gao me yao ine teng yai giro ge ewiya gipu me yae: Eliya mene Sorao Emora nagibo gitau yero bumaise sao, awiya Yohane ara.</VERS>
      <VERS vnumber="15">Zo nung dawongne mene ge ewiya nigaise.</VERS>
      <VERS vnumber="16">Arare na emo bauno yeme tawingna etu neya amaze nona nora pugairo sana teng yariniye? Niye tani mani mamanikakara ine yero nowa. Mani mamanikaka napo kakame atu adungno mitasani mani mamanikaka ena yau sero eyero sinowa,</VERS>
      <VERS vnumber="17">‘Nae ge tuwari niye yuno gogoing detenane, arata niye na oko wuyao yeteya. Nupema nae yo-amaora zi be yetenane, arata niye zi be oko yao yeteya. Arare nae nono yanane gaya iwaing yariniye?’ ayero sinowa ara.</VERS>
      <VERS vnumber="18">Yohane mene buro nuna zayero nona minao ena semini nasani noi giro nung eno eyero sinowa, ‘Iwae nuna-una mokora mitoiya.’ Ayero sinowa.</VERS>
      <VERS vnumber="19">Nupema na Emora Mani mene kasa yero nona mininasani ou mininasani ayero nona giro na eno eyero sinowa, ‘Gipu! Nung nona yana mininao emo. Nung ou wain yanakana mininoiya. Nung takis pumao emo aune Yudara sao tauyao ge dao emo awong auna otao.’ Ayero sinowa. Arata nato buro yero nonato awiya Tuwa Bayaura kotumaora yero nonato auna susuwa awiya buro nanato una me mene keregatinoi emo bauno gosinowa me yero noiya.” Ayero sena arauwa.</VERS>
      <CAPTION vref="20">Yesu mene Galilaya emo bauno gona yena.</CAPTION>
      <CAPTION vref="20">
        <xref fscope="Lu 10:13-15">Lu 10:13-15</xref>
      </CAPTION>
      <VERS vnumber="20">Yesu mene napo enana atu buro putoungne daigairo nasani putoung nuna-una susuwa keregainu gigiwa, arata dubo oko darawa yao yewa. Arare ge zayero eyero sinasani awong gona yena,</VERS>
      <VERS vnumber="21">“Oiye Korasin emo bauno! Oiye Besaida emo bauno! Mouyao bainakama ninae-una kasa yariniya. Na tani putoungne ena ninae-una atu yero nona awiya na napo Tayato Saidon auna atu yateni siya, awiya awong yemaoko dubo darawa yero pasena nunae kotungno dubo mininasani mo taung yiurire awiya awiro awetu suwero mitateya.</VERS>
      <VERS vnumber="22">Arare sana nigipu. Tuwa Bayau mene emo awega-ziwega nasani abena awong eno pugariniya be aune Tayato Saidon napora emo bauno mene abena wosao tamarineya. Arata ninae mene zo abena ninae bainakama tamarineya.</VERS>
      <VERS vnumber="23">Ora niye Kapaneam emo bauno, emo bauno ena mene yazo ninae de ika yarineita? Aung ara. Awong yazo ninae puro wosarineya. Ninae una tani baina kasa yena ayao ine Sodom nape atu kasa yati siya, awiya napo awiya oko disatiya. Yeme ewiya mitatiya.</VERS>
      <VERS vnumber="24">Aeno sana nigipu. Ago Tuwa Bayau mene emo bauno awega-ziwega nasani abena pugariniya be aune Sodom napora emo bauno mene abena mou yao tamarineya. Arata ninae mene zo abena mou-mesayao nibamu tamarineya.” Ayero sena arauwa.</VERS>
      <CAPTION vref="25">Yesu mene name nuna-una buro oreganenese sena.</CAPTION>
      <CAPTION vref="25">
        <xref fscope="Lu 10:21-22">Lu 10:21-22</xref>
      </CAPTION>
      <VERS vnumber="25">Be aune Yesu mene ge eyero sena, “O Mama, ning uritire tawingne auna Tuwa. Awong nuka nuyetope gosinowa emo baina yero noiya emo ayao amimene susuwa nina gowi sero ning putoung nina-una susuwa puingtinosa. Ora awong nuka nuyetope gosinowa mani wuire ine yero noiya awong aeno zo keregatinosa. Arare na aeno ning bowi nena.</VERS>
      <VERS vnumber="26">O Mama, ning ayero gege yari aratapunosa.”</VERS>
      <VERS vnumber="27">Nung ge awiya sero aung yero aune eyero sena, “Mama nana mene susuwa nuna keregaora putoung awiya wawong nana-una pugaina. Emo zo mene na Maungna Mani auna susuwa oko gosinoiya; Mama mene nata gosinoiya. Deka ayero emo zo mene Mamana susuwa oko gosinoiya; na Mani mene nata gosinona. Ora na Mani mene Mamana susuwa emo ena eno gipinona, awong amimene Mamana susuwa gosinowa.</VERS>
      <VERS vnumber="28">Niye sao tauyao ge dimari kaputinasani mouyao dipunowa amimene nana-una bungpu. Buro oregao me tamae.</VERS>
      <VERS vnumber="29">Na dubo wosaore ao-diyaore nona, arare nana-una buro amoka nana-una agewa puro dipunasani susuwa nana giro baingtae. Ayero yaya ititi ninae oregairo baingtae.</VERS>
      <CAPTION vref="30">Sabat bere buro yowi sero awang sewa auna ge.</CAPTION>
      <CAPTION vref="30">
        <xref fscope="Mk 2:23-28">Mk 2:23-28</xref>;<xref fscope="Lu 6:1-5">Lu 6:1-5</xref></CAPTION>
      <VERS vnumber="30">Amoka nana niye eno pugari nena awiya iwaing. Deka aine nona ninae dimaese pugarinena awiya eo-meo yao.” Ayero sena arauwa.</VERS>
    </CHAPTER>
    <CHAPTER cnumber="12">
      <VERS vnumber="1">Sabat iya be zo aune Yesu gitau yenu wuit bure towang bamuwa ara. Bautunasani buro-mani nuna mene merire auno wuit me kowero miniwa ara.</VERS>
      <VERS vnumber="2">Ayero yewa Farisayo emo awong awiya giro Yesu tugata yero eyero sewa, “A gi! Buro-mani nina buro neya awiya sao tauyao ge mene Sabat bere tani ayao yowi sero awang sao mitiya.”</VERS>
      <VERS vnumber="3">Ayero sewa giro Yesu mene eyero sena, “Dawidi aune emo ena nung aune dema nasani nauwa awong merire apunasani tani zo yewa auna ungwe awiya niye oko zazagairo gao mene saine neya!</VERS>
      <VERS vnumber="4">Awong Tuwa Bayaura ibu auna toiro ame Tuwa Bayaura benaungna pugatinasani nauwa awiya puro miniwa ara. Ame awiya awong emo wosao mene minao sao oko. Pirisa emo gege mene mininaese sao ara. Arata awong miniwa Tuwa Bayau mene giginu meko oko yena.</VERS>
      <VERS vnumber="5">Ora sao tauyao ge zo bukura gayao mitiya awiya niye zazagairo susuwa nuna gosinowita? Ge awiya eyao era. Pirisa emo awong Sabat bere ibu bainana atu buro nasani iya be dang awiya sisigatinowa pasena oko yero noiya.</VERS>
      <VERS vnumber="6">Ora nane sana nigipu. Sao nana mene ibu bainana buro awiya daigatiniya.</VERS>
      <VERS vnumber="7">Ge gayao zo eyero mitiya era, Na Tuwa Bayau mene niye zawing pugaese oko aratapunona. Niye mono pumaese aratapunona. Niye ge auna susuwa nigatei siya, awiya niye buro-mani nana pasena aung eeno ge oko sateya.</VERS>
      <VERS vnumber="8">Na Emora Mani mene Sabat be auna Tuwa yero nona ara.” Ayero sena arauwa.</VERS>
      <CAPTION vref="9">Yesu mene Sabat iya zore emo wawong amao zo kora yena.</CAPTION>
      <CAPTION vref="9">
        <xref fscope="Mk 3:1-6">Mk 3:1-6</xref>;<xref fscope="Lu 6:6-11">Lu 6:6-11</xref></CAPTION>
      <VERS vnumber="9">Ayero sero atu baungno yere ibu nunae zo auna witina ara.</VERS>
      <VERS vnumber="10">Witinu emo zo wawong nuna amao amimene atu mitina ara. Arare emo ena mene Yesu gera pugari sero, iko nora gairo gera pugari nenine ayero sero giro nung atata yero sewa, “Emo Sabat iya zore kora yao awiya teng nita?”</VERS>
      <VERS vnumber="11">Ayero sewa Yesu mene be nunae-una puro eyero sena, “Ninae-ina auna zo mene lama nuna dekaongka Sabat iya zo aune zuwero kotera wosai nung Sabat iya kotungno yangduwarinita? Aung ara. Saineba kara watimariniya.</VERS>
      <VERS vnumber="12">Lama awiya nona me aung ara. Arata emo mene zo nona me ara. Arare Sabat bere soremao iwaing yaora buro yao awiya teng ara.”</VERS>
      <VERS vnumber="13">Ayero sero emo aeno eyero sena, “Wawong nina iteti.” Ayero senu wawong nuna itetinu iwaing yero zo aune dema teng yena ara.</VERS>
      <VERS vnumber="14">Ayero yenu Farisayo awong tani awiya giro apakana baungno Yesu daya magayaise sero ge gatewa ara.</VERS>
      <CAPTION vref="15">Ge Yesu eno sao awiya me yena.</CAPTION>
      <VERS vnumber="15">Yesu mene ge awiya nigiro napo awiya yangdoro baungna ara. Napo awiya yangdoro bautunenu emo bauno daigairo mene nung ago yewa giro emo bauno yayare awiya kora yenu iwaing yewa ara.</VERS>
      <VERS vnumber="16">Iwaing yewa giro Yesu mene awong susuwa nuna keregowi sero ge tauyao nibamu sena ara.</VERS>
      <VERS vnumber="17">Ayero yenu ge gitau Tuwa Bayau mene senu porofete Yesaya mene gaena, ge awiya me yena ara. Ge awiya eyero mitiya,</VERS>
      <VERS vnumber="18">Ewiya mani sou nana. Na nung giro baingtiro aune pumuwang ara. Nung yo diyang nana. Na nung aratapunona. Na Oweno nuna-una tame pugana nung soremai diga emo bauno eno etutero naora ge sero gipero yariniya ara.</VERS>
      <VERS vnumber="19">Nung ge matu yaota ge betao awiya oko yariniya. Ge nuna-una bewing kakame etu oko kasa yai nigarineya.</VERS>
      <VERS vnumber="20">Nung emo bauno opowang botu zorogao ine awiya gera yari okowata, kora yai tauyarineya. Nung emo bauno damanana wuik kayai yao ine awiya sisigari okowata, kora yai iwaing yarineya ara. Ayero nasani buro etutero korayero naora ge mene nao apakana daigatinasani iwaing kasa yariniya.</VERS>
      <VERS vnumber="21">Ayero yai diga emo naiye-naiye amimene nung tumo diyarineya ara.</VERS>
      <CAPTION vref="22">Yesu mene iwae zo emo zora una atu tunenu giro tori dewa.</CAPTION>
      <CAPTION vref="22">
        <xref fscope="Mk 3:20-30">Mk 3:20-30</xref>;<xref fscope="Lu 11:14-23">Lu 11:14-23</xref>; 12:10</CAPTION>
      <VERS vnumber="22">Emo zo iwae mene mokora toinu diti guma yenu ge sao teng oko yero nasani nauna emo awiya ena mene puro baung Yesura una yewa ara. Ayewa Yesu mene kora yenu diti moko nuna pagainu ge wina-se yewato ara.</VERS>
      <VERS vnumber="23">Ayero yenu emo bauno dubu baina mitiwa amimene giro wawong di gauno bowi pasore nasani eyero sewa, “Dawidira sai bumaise sao arita?”</VERS>
      <VERS vnumber="24">Ayero sewa Farisayo mene nigiro eyero sewa, “Iwae sorowera gitau yao yazo nuna Bielsebul amimene nung sorepunoi iwae tuninoiya ara.”</VERS>
      <VERS vnumber="25">Ayero sewa Yesu mene kotumao nunae-una susuwa giro ge nunae abena sari sero tawingna pugairo eyero sena, “Tawing zo auna emo awong gagausero wina-de yarineya, awiya tawing awiya mena zatu yero i bairo suwariniya. Deka aine napo zota dubu zo auna emo awong gagausero wina-de yarineya, awiya napo awiya tauyao oko mitarineya.</VERS>
      <VERS vnumber="26">Arare Sandara dubu mene awigairo nasani wina-de yatei siya, awiya putoung nuna sisigairo aung yatiya.</VERS>
      <VERS vnumber="27">Ayero na Bielsebulra putoungna iwae tuninoni siya ayero sinowa, ge awiya meba siya, awiya mani awiso ninae iwae tuninowa awong awiya ana putoungna iwae tunarinei? Awong Tuwa Bayaura putoungna iwae tuninowa, arare awong amimene ge iwao ninae auna susuwa keregarineya.</VERS>
      <VERS vnumber="28">Naka awiya Tuwa Bayaura Oweno mene sorepunoi iwae tuninona, arare Tuwa Bayau nata Tuwa yero nariniya auna putoung ninae-una yemaoko kasa yero mitoiya.</VERS>
      <VERS vnumber="29">Arata zo mene emo putoung bainane zo mitai aune garo nuna-una witiro wau nuna sorero pumao awiya teng nita? Awiya aung ara. Nung emo putoung bainane awiya gitau bunero aune wau nuna sorero pumariniya ara.</VERS>
      <VERS vnumber="30">Zo nung na eno otao oko yao yariniya amimene na eno iwo yariniya. Nupema zo nung dubu nana oko duma dao yariniya nung amimene sisigao buro yariniya.</VERS>
      <VERS vnumber="31">Arare sana nigipu. Emora pasena susuwa giti arita Tuwa Bayau izaora ge susuwa giti awiya disao ine teng ara. Arata zo nung Oweno izariniya, emo auna pasena awiya disao teng oko ara.</VERS>
      <VERS vnumber="32">Zo nung na Emora Mani eno ge meko sariniya, awiya Tuwa Bayau mene pasena awiya disariniya. Arata zo mene Oweno sero pusugairo iyariniya awiya pasena nuna tawingna etuta ago uritira atu disao aung yao ine teng oko ara.</VERS>
      <CAPTION vref="33">I me mene ira susuwa keregatinoiya.</CAPTION>
      <CAPTION vref="33">
        <xref fscope="Lu 6:43-45">Lu 6:43-45</xref>
      </CAPTION>
      <VERS vnumber="33">Niye i zo eno‘ iwaing’ ayero sero giro me nuna eno deka ayero‘ iwaing’ sepu. Ora i zo eno‘ meko’ ayero sero giro me nuna eno deka ayero‘ meko’ sepu. Noeno oko, i me mene ira susuwa keregatinoiya ara.</VERS>
      <VERS vnumber="34">Niye yira saisibuna, niye meko mene nono yero ge iwaing sarinei? Dubo mene denenu mitoiya auna teng be mene keregairo sinoiya.</VERS>
      <VERS vnumber="35">Emo iwaing awiya kotumao iwaing nuna-una mokora mitoiya, arare nung tani iwaing yero noiya. Emo meko awiya nung kotumao memeko-mameko nuna-una mokora mitoiya, arare nung tani memeko-mameko yero noiya.</VERS>
      <VERS vnumber="36">Arata nane sana nigipu. Ge diti giro oko sinowa awiya Tuwa Bayau mene emo bauno awega-ziwega nasani abena pugariniya be aune niye ge auna ge buro yarineya ara.</VERS>
      <VERS vnumber="37">Awiya noeno oko, ge sinosa amimene susuwa nina keregai iwaing yai Tuwa Bayaura una kotora atu iwaing yarinesa. Arata ge sinosa amimene susuwa nina keregai meko yai Tuwa Bayaura una kotora atu zuwarinesa.” Ayero sena arauwa.</VERS>
      <CAPTION vref="38">Yesu mene tani putoungne yaise ato sewa.</CAPTION>
      <CAPTION vref="38">
        <xref fscope="Mk 8:11-12">Mk 8:11-12</xref>;<xref fscope="Lu 11:29-32">Lu 11:29-32</xref></CAPTION>
      <VERS vnumber="38">Yesu mene ayero sero tugata yenu sao tauyao ge gipao emo ena aune Farisayo ena awong amimene ge eyero kapetegairo sewa, “Gipao emo, ning tani putoungne zo ye kasa yai ganene.”</VERS>
      <VERS vnumber="39">Ayero sewa abena eyero sena, “Niye emo memeko-mameko. Emo mene bauno daigati noiya deka ayero niye Tuwa Bayau daigatinowa. Niye tani putoungne zo yana gari sineya. Arata niye tani putoungne zo oko garineya. Tani gitau porofete Yonana una atu kasa yena, deka ayao ine kasa yai garineya.</VERS>
      <VERS vnumber="40">Yona nung iya mume etama ayero wo baina auna obera atu mitina, deka ayero na Emora Mani mene iya mume be etama ayero tawing mokora atu mitarinena.</VERS>
      <VERS vnumber="41">Tuwa Bayau mene emo awega-ziwega nasani abena pugariniya be aune Niniwe emo mene iropuro emo bauno be yeme tawingna etu neya euna susuwa keregaya mouyao dimarineya. Awiya noeno oko, Niniwe emo Yona mene Tuwara ge tugata yenu nigiro dubo darawa yewa. Arata na etu dopero mitena amimene Yona daigatinena.</VERS>
      <VERS vnumber="42">Ora Siba tawingna bauno tuwa nung dema iropuro emo bauno yeme tawingna etu neya euna susuwa keregai mouyao dimarineya. Awiya noeno oko, bauno amimene Solomonna kotumao bainakama awiya sai nigari taung dero tawing ake nibamu auna atu buna ara. Arata na etu dopero mitena amimene Solomon daigatinena.</VERS>
      <CAPTION vref="43">Iwae mene nupema tera kapetegairo bariniya.</CAPTION>
      <CAPTION vref="43">
        <xref fscope="Lu 11:24-26">Lu 11:24-26</xref>
      </CAPTION>
      <VERS vnumber="43">Iwae mene emora mokora atu kasa yero oregaora masi eu atu tamari babariniya.</VERS>
      <VERS vnumber="44">Baungno oko tamao nete giro eyero sariniya, “Garo nana doro bumuwang deka auna nupema kapetegairo babarinena.” Ayero sero baungno garo awiya sauno kora yeteya besuma sungno mitiya awiya gariniya.</VERS>
      <VERS vnumber="45">Awiya giro nupema baungno iwae otao mani 7 awiya nung ine oko, meko nibamu awiya puro garo deka auna toiro mitao masi yarineya ara. Ayero yaya emo awiya gitau meko nasani nauna amimene be aune meko yore nibamu yariniya. Arare emo dubu meko yeme tawingna etu neya auna-una atu deka ayero kasa yariniya ara.” Ayero sena arauwa.</VERS>
      <CAPTION vref="46">Yesura ai metamaine.</CAPTION>
      <CAPTION vref="46">
        <xref fscope="Mk 3:31-35">Mk 3:31-35</xref>;<xref fscope="Lu 8:19-21">Lu 8:19-21</xref></CAPTION>
      <VERS vnumber="46">Yesu nung ge awiya tugata nasani nenu nunae-una bautara atu ai metamaine nuna mene ge nung eno sari sero nung diya mitiwa ara.</VERS>
      <VERS vnumber="47">Ayero mitiwa emo zo mene Yesu eno eyero sena, “Ai nina metamaine awong ge ning eno sari sero buro bautara atu dopero miteya.”</VERS>
      <VERS vnumber="48">Ayero senu Yesu mene ge abena eyero sena, “Awe ai nana yero niye? Awe mene metamani nana yero nowi?”</VERS>
      <VERS vnumber="49">Ayero sero buro-mani nuna atu mitiwa aeno wawong yunu yero eyero sena, “Gipu. Aya mani metamani nana era.</VERS>
      <CAPTION vref="50">Emo zo mene nona we bure sesena auna ge ungwe.</CAPTION>
      <CAPTION vref="50">
        <xref fscope="Mk 4:1-9">Mk 4:1-9</xref>;<xref fscope="Lu 8:4-8">Lu 8:4-8</xref></CAPTION>
      <VERS vnumber="50">Zo nung Mama nana uritira mitoiya auna ge nigiro dipunoiya nung amimene metata, numonota, aya nana niya ara.” Ayero sena arauwa.</VERS>
    </CHAPTER>
    <CHAPTER cnumber="13">
      <VERS vnumber="1">Iya be aune Yesu mene gare atu wosiro ou nazi deung bera bage atu adungno mitina ara.</VERS>
      <VERS vnumber="2">Atu mitinu emo bauno dubu bainakama mene nuna-una kasa yewa ara. Kasa yewa giro nung wang zora witiro adungno mitinu emo bauno dubu baina mene zo awong ika atu dopewa ara.</VERS>
      <VERS vnumber="3">Ayero yewa Yesu mene ge eniya ena sinasani kotumao daigairo awong eno tugata nena. Tugata nasani ge eyero sena, “Sana nigipu. Emo zo mene nona we bure atu sesari sero baungna ara.</VERS>
      <VERS vnumber="4">Baungno nona we bure atu sesinenu we ena nagibe atu wosiwa. Atu wosiro daung mokera mitiwa ni mamani mene taungno miniro aung yewa ara.</VERS>
      <VERS vnumber="5">We ena awiya tawing daba tame soyao auna wosiwa ara. Tawing awiya sori oko, arare we amimene mena pusasa yewa ara.</VERS>
      <VERS vnumber="6">Ayero yewa tatai nunae mene imokore oko wosiro baunare wari mene witiro awenu irara yero auno aung yewa ara.</VERS>
      <VERS vnumber="7">We ena awiya tawing i nawe tatai mitiwa auna wosiwa ara. We awiya i nawere dema apakana tetemo pusasa yewa i nawe mene nona awiya denu me oko iyao yena ara.</VERS>
      <VERS vnumber="8">We ena awiya tawing me gawire auna wosiro me daigairo iwa ara. Nona wosiro pusasa yero iropumuwa auna zora me nuna 100, zora me 60, ora zora me mene zo 30, ayero kasa yewa ara.</VERS>
      <VERS vnumber="9">Arare zo nung dawongne mene ge awiya nigaise.” Ayero sena ara.</VERS>
      <CAPTION vref="10">Yesu mene ge eniya sinasani nauna auna susuwa.</CAPTION>
      <CAPTION vref="10">
        <xref fscope="Mk 4:10-12">Mk 4:10-12</xref>;<xref fscope="Lu 8:9-10">Lu 8:9-10</xref></CAPTION>
      <VERS vnumber="10">Ge ayero senu buro-mani nuna mene nuna-una nugu baungno atata yero sewa, “Ning noeno ge eniya ena awiya awong eno sinosi?”</VERS>
      <VERS vnumber="11">Ayero sewa Yesu mene abena eyero sena, “Tuwa Bayau nata Tuwa yero nariniya auna ge pungyero mitoiya, auna susuwa awiya niye ena mene nigaese sao mitiya ara. Arata emo bauno ena awiya aung ara.</VERS>
      <VERS vnumber="12">Zo nung nona nung eno pugao awiya puro nai giro nupema memani pugana nung zamena simena baina tamariniya. Arata zo nung nona nung eno pugao awiya doro aung nai giro na nona nuna sorero pumana nung teba aung nariniya ara.</VERS>
      <VERS vnumber="13">Awong diti moko nunae mene gosinowa, arata oko giro baingtitinowa. Awong dawong mene ungwe nigitinowa, arata ungwena susuwa awiya oko giro baingtitinowa. Aeno na ge eniya awiya awong eno sinona.</VERS>
      <VERS vnumber="14">Arare ge zo porofete Yesaya mene gaena ge awiya nunae-una atu me niya. Ge awiya eyero mitiya, Niye dawong mene zo nigarineya, arata susuwa nuna oko nigiro baingtarineya. Niye diti moko ninae mene garineya, arata susuwa nuna oko giro baingtarineya.</VERS>
      <VERS vnumber="15">Emo dubu ewiya awong kotumao aung. Awong dawong itigao ine, arare ge oko nigao yero nowa. Awong diti moko nunae sikimuwa. Ayero oko yao yateya, awiya diti moko mene nonana susuwa gateya; arita dawong mene gera susuwa nigateya; nupema dubo mene nonana susuwa nigiro baingtateya. Ayero oko yao yateya, awiya awong dubo darawa yaya na awong kora yatena.</VERS>
      <VERS vnumber="16">Ninae mene zo diti moko pagairo giro baingtitinowa. Nupema dawong yawero nigitinowa. Arare niye yawa yawa yero nowa.</VERS>
      <VERS vnumber="17">Na ge me sane. Gitau porofete daigairo aune etutero nao emo daigairo awong amimene nona gosineya awiya gari aratapu nasani nauwa, arata awong oko gao yero nawe mamagayewa. Awong ge nigitinowa awiya nigari aratapu nasani nauwa, arata oko nigao yero nawe mamagayewa.</VERS>
      <CAPTION vref="18">Nona we bure atu sesaora ge eniya auna susuwa sena.</CAPTION>
      <CAPTION vref="18">
        <xref fscope="Mk 4:13-20">Mk 4:13-20</xref>;<xref fscope="Lu 8:11-15">Lu 8:11-15</xref></CAPTION>
      <VERS vnumber="18">Arare nona me bure sesaora ge eniya sesena auna susuwa nuna awiya keregairo sana nigipu.</VERS>
      <VERS vnumber="19">Nona we ena nagibe atu wosina auna susuwa eyao era: Emo zo uritira ge nigitinoi susuwa oko kasa yao noi pasenana maung mene nuna-una kasa yero uritira ge dubo nuna-una toitinoiya awiya puro tara yero noiya ara.</VERS>
      <VERS vnumber="20">Ora nona we ena awiya tawing daba tame soyao auna wosina, auna susuwa eyao era: Zo nung uritira ge nigiro mena puro yawa yawa yero noiya.</VERS>
      <VERS vnumber="21">Arata nung tatai aung, arare nung be apungkaka gege Tuwara nagibora nariniya. Ayero nai uritira gera iwo kasa yai nung mena yangduwariniya ara.</VERS>
      <VERS vnumber="22">Ora nona we ena i nawe towang wosina auna susuwa eyao era: Zo nung uritira ge nigitinoiya, arata nung tawingna nona eno kotung-katung noi wau moni mene nung etegatinoiya, arare tani ayao amimene uritira ge wori nowa me oko kasa yero noiya.</VERS>
      <VERS vnumber="23">Ora nona we ena tawing gawire auna wosina auna susuwa eyao era: Zo nung uritira ge nigitinoi susuwa kasa yero noiya. Nung amimene me itinoiya. We zora me 100, zora me 60, zora me 30, ayao ine kasa yero noiya ara.” Ge ayero sena arauwa.</VERS>
      <CAPTION vref="24">Wuit towang atu i nawe dema pusasa yao auna ge eniya.</CAPTION>
      <VERS vnumber="24">Ayero sero ge eniya zo dema eyero sena, “Uritira mitoiya amimene nata Tuwa yero nariniya auna susuwa awiya eyero pugairo sana teng yae. Emo zo mene wuit me iwaing bure atu sesena.</VERS>
      <VERS vnumber="25">Me sesena aune ping tuno tano iwo nuna mene kasa yero wuit auna towang atu i-we zo goru nuna wuitra ine auna me awiya puro baungno sesero doro tara yena.</VERS>
      <VERS vnumber="26">Ayero yenu wuit aune i-we aune teng pusasa yewa. Pusasa yero me iwa aune i-we auna benaung kasa daung yena ara.</VERS>
      <VERS vnumber="27">Ayero yenu mani sou mene giro buro maung tugata yero eyero sewa, “Emo tuwa, ning buro nina auna nona me iwaing gege sesasa, arata i-we meko ewiya natu buro pusasa niye?” Ayero atata yewa sena,</VERS>
      <VERS vnumber="28">“Awiya iwo zo mene sesena amimene pusasa niya.” Ayero senu nupema atata yero sewa, “Ayero nae baungno i-we awiya sumanenese kotupunesita?”</VERS>
      <VERS vnumber="29">Ge ayero sewa abena eyero sena, “Aungwa. Niye i-we supunasani wuit dema sumowi sero yangdopu.</VERS>
      <VERS vnumber="30">Wuit awiya i-we aune dema teng mitete iropaeto. Ago wuit me pumaora be kasa yai aune me pumaora emo mene gitau i-we meko awiya suno tairo tiro iyaora igiyaese sarinena. Arata wuit me gege etutero garo nana-una zuwagaese sarinena.” Yesu mene ayero sena arauwa.</VERS>
      <CAPTION vref="31">I mastet aune yis aune auna ge eniya.</CAPTION>
      <CAPTION vref="31">
        <xref fscope="Mk 4:30-32">Mk 4:30-32</xref>;<xref fscope="Lu 13:18-21">Lu 13:18-21</xref></CAPTION>
      <VERS vnumber="31">Yesu mene ge eniya zo eyero sena, “Tuwa Bayau nata Tuwa yero nariniya, awiya i mastet ayero sero nonane auna me ine ara. Emo awong i me awiya puro bure nunae-una atu urinowa.</VERS>
      <VERS vnumber="32">Urinowa pusasa yero bairo nona we ena bure atu urinonane awiya apakana daigairo baina noiya. Ayero noi bowang nuna babuze kasa nowa ni mamani mene utung nuna-una buro bowangna atu uwang gapunowa.”</VERS>
      <VERS vnumber="33">Yesu mene ayero sero ge eniya zo eyero dema sena, “Tuwa Bayau nata Tuwa yero nariniya auna susuwa awiya yis ine. Bauno zo mene tao baina zora atu plaware yisre pugairo dawenu yis toiro plawa punu titisero daing yena ara.” Ayero sena arauwa.</VERS>
      <CAPTION vref="34">Yesu mene ge eniya gege sinauna.</CAPTION>
      <CAPTION vref="34">
        <xref fscope="Mk 4:33-34">Mk 4:33-34</xref>
      </CAPTION>
      <VERS vnumber="34">Yesu mene emo bauno ge tugata yero nasani nauna, awiya ge eniya gege sinauna ara. Ge keregairo oko sao yena.</VERS>
      <VERS vnumber="35">Ayero yenu porofete zo mene gitau ge eyero sena awiya me yena, Na ge eniya sinasani kotumao pungyao tawing kasa yena aune kasa yero butunoiya awiya keregarinena.</VERS>
      <CAPTION vref="36">Wuit towang atu i-we pusasa yaora ge eniya auna susuwa keregaina.</CAPTION>
      <VERS vnumber="36">Yesu mene emo bauno senu bautunewa nung garo nuna-una witina ara. Witiro mitinu buro-mani nuna mene nuna-una baungno eyero sewa, “Ning wuit bure atu i-we enana ge sesesa auna susuwa se nae niganene.” Ayero keregaise sewa giro sena,</VERS>
      <VERS vnumber="37">“Emo we iwaing sesena nung awiya Emora Mani.</VERS>
      <VERS vnumber="38">Buro awiya tawing apakana auna teng ara. We iwaing awiya uritira gerao dubu ara. Ora i-we awiya pasenana maung auna mani awiso.</VERS>
      <VERS vnumber="39">Iwo mene i-we sesena awiya Sanda. Wuit me pumaora be awiya be baina. Me pumaora emo awiya angelo dubu.</VERS>
      <VERS vnumber="40">I-we suno iyaora igitinowa susuwa ayao awiya be bainana atu kasa yariniya.</VERS>
      <VERS vnumber="41">Be bainana atu na Emora Mani mene angelo dubu nana iyengtana wosiro pasena yumaora nona arita emo pasena yero nowa awiya apakana yangtagairo emo tuwa yaora masi nana yangdoro</VERS>
      <VERS vnumber="42">iyao tauyao awao gege awinoiya auna augarineya ara. Ayero yaya atu zi irare barare sinasani engweze-pangweze nasani mitarineya.</VERS>
      <VERS vnumber="43">Be aune emo etutero nao awong Maung nunae-una atu nasani wari posinoiya ayao ine posero waegarineya. Zo nung dawongne mene ge ewiya nigiro baingtaise.</VERS>
      <CAPTION vref="44">Emo zo mene wau moni baina tauna auna ge eniya.</CAPTION>
      <VERS vnumber="44">Tuwa Bayau nata Tuwa yero nariniya auna susuwa eyao era. Maguro zo wau moni bainane tawing agewa zora atu pungyao mitauna, awiya emo zo mene taungno nupema pungyenu kayero mitinu nung yawa yawa nasani nona-owi nuna awiya apakana emo eno pugairo aung yenu nung eno zuma pugaiwa puro baungno tawing agewa awiya zuma gaero pungna arauwa.</VERS>
      <CAPTION vref="45">Zewe zaima auna ge eniya.</CAPTION>
      <VERS vnumber="45">Nupema Tuwa Bayau nata Tuwa yero nariniya auna susuwa awiya eyao era. Emo zo nung zewe zaima tamaora buro yero nauna.</VERS>
      <VERS vnumber="46">Ayero kaunawe iwaing zo taungno giro nona-owi nuna apakana emo eno pugainu aung yenu nung eno zuma pugaiwa puro baungno zewe zaima awiya zuma gaero pungna ara.” Ayero sena ara. Name tawingna nona me aung awiya doro kotumao naname puro pu uritira gairo nanenese auna sena.</VERS>
      <CAPTION vref="47">Mogara ge eniya.</CAPTION>
      <VERS vnumber="47">Yesu mene eyero sena, “Tuwa Bayau nata Tuwa yero nari niya auna susuwa awiya moga ine. Emo mene moga witora augairo wo ewego-papego benaung giti watimuwa.</VERS>
      <VERS vnumber="48">Ayero yewa wo be bunu watimuwa witi ika yenu emo adungno wo yangtagati nasani wo minao awiya puro pu taora gaiwa. Ora oko minao ami zo augairo yangduwa ara.</VERS>
      <VERS vnumber="49">Tawingna be aung nai aune susuwa ayao ine kasa yariniya. Be auna atu angelo awong tawing sero sero auna atu baungno emo bauno iwawaing auna towang atu emo bauno memeko-mameko yangta gatigairo</VERS>
      <VERS vnumber="50">iyao tauyao nibamu awao gege awinasani mitoiya auna augaya babarineya. Ayero yaya atu zi irare barare sinasani engweze-pangweze nasani mitarineya.”</VERS>
      <VERS vnumber="51">Yesu mene ayero sero atata yero sena, “Niye ge apakana auna susuwa nigiro baingtitineita?” Ayero senu awong eyero sewa, “Nigiro baingtitinonane.”</VERS>
      <VERS vnumber="52">Ayero sewa giro eyero sena, “Buro-mani nana zo mene Tuwa Bayau nata Tuwa yero nariniya auna susuwa awiya nigitinoiya amimene garo maung zo ine ara. Garo maung mene nona mature sekare garo nuna-una pugairo diya noi emo ena mene nona kau nowa giro garo mokora atu puro emo nona kau nowa aeno pugatinoiya. Deka ayero buro-mani nana mene kotumao mature sekare amaze puro nasani emo bauno gipari yero giro puro gipariniya.” Ayero sena arauwa.</VERS>
      <CAPTION vref="53">Nasarete napora emo mene Yesu bauta potewa.</CAPTION>
      <CAPTION vref="53">
        <xref fscope="Mk 6:1-6">Mk 6:1-6</xref>;<xref fscope="Lu 4:16-30">Lu 4:16-30</xref></CAPTION>
      <VERS vnumber="53">Yesu mene ge eniya benaung giti awiya sinete sero aung yero tawing awiya doro baungna ara.</VERS>
      <VERS vnumber="54">Ayero baungno napo nuna-una kasa yero yere ibu nunae-una toiro uritira ge tugata yenu emo mene wawong di gauno eyero sewa, “Emo ewiya nigao baina aune tani putoungne yao awiya natu taungni?</VERS>
      <VERS vnumber="55">Name susuwa nuna gosinenane. Nung kapendara mani ara. Ai nuna yazo Maria. Aune metamani nuna yazo nunae Yakoboto Yosefe, aune Simonto Yuda. Nupema numono mani nuna apakana awiya nae aune dema yero nowa.</VERS>
      <VERS vnumber="56">Arare emo ewiya nigao baina awiya natu taungni?”</VERS>
      <VERS vnumber="57">Ayero sero nung eno kotumao meko pumuwa ara. Ayero yewa Yesu mene awong eno eyero sena, “Porofete awong emo yazore. Arata napo nunae-una atu, o mamono nunae-una atu awong emo yazo aung.” Ayero sena ara.</VERS>
      <CAPTION vref="58">Yohane ge ou zayero suwao emo awiya dewa magayena.</CAPTION>
      <CAPTION vref="58">
        <xref fscope="Mk 6:14-29">Mk 6:14-29</xref>;<xref fscope="Lu 3:19-20">Lu 3:19-20</xref>;<xref fscope="Lu 9:7-9">Lu 9:7-9</xref></CAPTION>
      <VERS vnumber="58">Napo auna emo awong nung tumo oko diyao yewa, arare nung tani putoungne ena daigairo nunae-una atu oko yero nauna.</VERS>
    </CHAPTER>
    <CHAPTER cnumber="14">
      <VERS vnumber="1">Be auna atu emo tuwa Herode mene Yesura ge bowi nigina ara.</VERS>
      <VERS vnumber="2">Nigiro buro-mani nuna eno eyero sena, “Yohane ge ou zayero suwao emo nung ka amimene magayaora atu iropuro noiya, arare nung tani putoungne yero noiya.”</VERS>
      <VERS vnumber="3">Ge awiya tebeba oko sena. Herode nung gitau yemaoko meta nuna Filip auna bauno sorero puna, yazo nuna Herodia, bauno aeno yero senu gorobo emo baungno Yohane tere wawongne bunero puro pu bunao gare gaiwa.</VERS>
      <VERS vnumber="4">Awiya Yohane mene ge eyero sena aeno yena, “Ning bauno pumasa awiya teng oko niya.”</VERS>
      <VERS vnumber="5">Ayero senu Herode mene Yohane dari kotupunauna ara. Arata emo bauno mene Yohane nung porofete ayero sinasani nauwa, arare Herode mene awong awang yero yangdunu mitauna ara.</VERS>
      <VERS vnumber="6">Atu mitaunu aune Herode kasa yao be nuna bunu giro emo babuze senu nuna-una kasa yero augairo mitiwa Herodiara mani baunodi amimene nunae-una benaungna atu na wuinu Herode mene giginu iwaing yenu giro</VERS>
      <VERS vnumber="7">nung eno eyero sena, “Na Tuwa Bayaura benaungna ge me sana tau yae. Ning nona zota zo ara taungno giro sasa pugarinena.”</VERS>
      <VERS vnumber="8">Ayero senu mani baunodi awiya nung ai nuna mene kotumao zo pugainu giro eyero sena, “Ning Yohane ge ou zayero suwao emo auna gitau ato awiya puro pu taora gairo yeme puro bung na eno pugase.”</VERS>
      <VERS vnumber="9">Ayero senu emo tuwa nung dubo nuna mou yena ara. Arata Tuwa Bayaura benaungna ge senu tauyena, nupema emo dema mitiwa amimene ge nuna gaya wosao yoiye sero awang yero giro,</VERS>
      <VERS vnumber="10">saineba sero senu gorobo emo awong baungno Yohane bunao gare atu dubo nuna kapero</VERS>
      <VERS vnumber="11">gitau taora pugairo puro buro mani baunodi eno pugaiwa puna ara. Pugaiwa mani mene puro ai nuna eno pugainu puna ara.</VERS>
      <VERS vnumber="12">Yohane dewa magayenu giro buro-mani nuna mene kasa yero taung aingso nuna puro mutewa. Mutero aune baungno Yesu eno ge ungwe yewa arauwa.</VERS>
      <CAPTION vref="13">Yesu mene emo 5,000 aeno ma taungna.</CAPTION>
      <CAPTION vref="13">
        <xref fscope="Mk 6:30-44">Mk 6:30-44</xref>;<xref fscope="Lu 9:10-17">Lu 9:10-17</xref>;<xref fscope="Yo 6:1-14">Yo 6:1-14</xref></CAPTION>
      <VERS vnumber="13">Yesu mene Yohanena bowi nigiro tawing awiya doro wang zora witiro tawing zo emo aung auna atu nata nari sero baungna ara. Bautunenu emo bauno mene bowi nuna nigiro napo sero sero auna emo bauno dubu baina amimene ika bautunete tawing deka auna kasa yewa ara.</VERS>
      <VERS vnumber="14">Ayero yewa Yesu mene wangna atu wosiro emo bauno dubu baina awiya giro yo baina yenu giro emo bauno yayare nunae awiya kora yena ara.</VERS>
      <VERS vnumber="15">Ayero nasani nenu ture itinenu giro buro-mani nuna mene nung eno eyero sewa, “Eu etu nenane ture itiniya, arare emo pugasa napo sero sero baungno nona minao tamarineya.”</VERS>
      <VERS vnumber="16">Ayero sewa abena eyero sena, “Niye awong babaese oko sae. Ninae awong eno nona pugaipu minae.”</VERS>
      <VERS vnumber="17">Ayero senu abena sewa, “Nae ma wawong zo aune wo etobe gege maze puro nenane.”</VERS>
      <VERS vnumber="18">Ayero sewa giro Yesu mene sena, “Nona awiya puro nana-una bungpu.”</VERS>
      <VERS vnumber="19">Ayero sero emo bauno senu yowangze patiro isiyero adungno mitiwa ara. Ayero yero mitiwa nung ma wawong zore wo etore awiya puro diti ika uritira yero Tuwa Bayau eno dange sero eegairo buro-mani nuna eno pugainu puro emo bauno eno bono yewa ara.</VERS>
      <VERS vnumber="20">Ayero yewa awong apakana miniwa teng yena ara. Ayenu giro nona itoto ena awiya puro pu dekaongna gaiwa saka 12 teng yena ara.</VERS>
      <VERS vnumber="21">Ora emo nona miniwa awiya 5,000 mene nona miniwa ara. Arata ai amonone mani mamanikakare ami zo oko zazagao yangduwa arauwa.</VERS>
      <CAPTION vref="22">Yesu mene ou patinu tauyenu ang yero baungna.</CAPTION>
      <CAPTION vref="22">
        <xref fscope="Mk 6:45-52">Mk 6:45-52</xref>;<xref fscope="Yo 6:15-21">Yo 6:15-21</xref></CAPTION>
      <VERS vnumber="22">Yesu mene buro-mani nuna eno senu awong nata wangna witiro gitau ou nazi deung enaba bamuwa ara.</VERS>
      <VERS vnumber="23">Bautunewa Yesu mene senu emo bauno zanero bautunewa nung isa buro yari nata witi ika diri yena ara. Atu isa buro nasani nenu ping atu ina.</VERS>
      <VERS vnumber="24">A nenu wang mene bautunete ou nazi towang daung singsang gaina ara. Mume aune bisi benaungna atu butunenu kakawa baina dema dero buro wang puro witiro wosiro nena.</VERS>
      <VERS vnumber="25">Ayero nenu newa iya gari sero nenu Yesu mene ou nazi tame atu ang yero bautunete awong tamari nugu daung nenu</VERS>
      <VERS vnumber="26">buro-mani mene nung ou tame atu ang nena amaze giro yangka sero ipinasani‘ iwae mene butuniya’ ayero sero awang nasani aiyamama sewa ara.</VERS>
      <VERS vnumber="27">Aiyamama sinewa Yesu mene eyero sena, “Niye tau yepu. Nane ara. Awang oko yae.”</VERS>
      <VERS vnumber="28">Ayero senu Petoro mene be nuna-una puro eyero sena, “Tuwa, nine meba butunesita se giro na dema ou tame atu ang yero nina ina bumane.”</VERS>
      <VERS vnumber="29">Ayero senu Yesu mene eyero sena, “Bung.” Ayero senu giro Petoro mene wangna atu wosiro ou tame atu ang yero Yesura una baungna ara.</VERS>
      <VERS vnumber="30">Nuna-una bautunasani bisi baina nena awiya giro awang yero oura kuru-kuru sinasani Yesu yau sero eyero sena, “Tuwa, na pung!”</VERS>
      <VERS vnumber="31">Ayero senu Yesu mene mena wawong nuna initinasani eyero sena, “Ning tumo diyao bainane oko, arare ou tura babari sero nesa. Ning noeno dubo eto nesi?”</VERS>
      <VERS vnumber="32">Ayero sero wangna witiwato bisi aung yena ara.</VERS>
      <VERS vnumber="33">Ayero yenu emo wangna mitiwa amimene Yesura una atu koing gairo eyero sewa, “Ning Tuwa Bayaura Mani me.” Ayero sewa arauwa.</VERS>
      <CAPTION vref="34">Yesu mene emo bauno yayare Genesaret atu kora yena.</CAPTION>
      <CAPTION vref="34">
        <xref fscope="Mk 6:53-56">Mk 6:53-56</xref>
      </CAPTION>
      <VERS vnumber="34">Awong ou nazi buwagairo Genesaret tawingna atu kasayero witiwa ara.</VERS>
      <VERS vnumber="35">Ayero yewa emo bauno mene Yesu gigiwa ziwenu ge sero sero yewa napo sero baungnu emo bauno yayare nunae mitauwa awiya puro Yesura una bamuwa.</VERS>
      <CAPTION vref="36">Tuwa Bayaura ge mene aya-ewowora ge daigatinoiya.</CAPTION>
      <CAPTION vref="36">
        <xref fscope="Mk 7:1-13">Mk 7:1-13</xref>
      </CAPTION>
      <VERS vnumber="36">Ayero yewa emo bauno yayare mene Yesu isa sero taung wori nuna tera atu gege ding yari sewa. Arare awong nung ding yewa awong auna yaya mene zo aung yena ara.</VERS>
    </CHAPTER>
    <CHAPTER cnumber="15">
      <VERS vnumber="1">Be auna atu Yerusalem napora Farisayo aune sao tauyao ge gipao emo ena awong amimene Yesura una kasa yero atata yero sewa,</VERS>
      <VERS vnumber="2">“Buro-mani nina awong noeno ewowo naname una tani daigatinowi? Ayero nasani wawong oko sayao <NOTE type="study">+  15:2  Wawong sayao. Waweng atu tawingta nona siwingyao zo mene mitao amaze sayari oko sewa. Awong sao tauyao ge nunae zo kotungno aeno sewa. Awong eyero sero nauwa: Yuda emo zo maketira-ta nagibe atu nasani nona zo emo Yuda oko zo mene ding yena amaze ding yariniya, awiya emo Yuda okora beingti suwaye Yuda emora-una gai aune nung wawong oko sayao tebeba nona ino minai moko nuna beingtire yariniya. Arare diga emora beingti mene awong yai pasenane yowi sero awong wawong sainauwa ara.</NOTE> nona tebeba mininowa, amaze sinenane!”</VERS>
      <VERS vnumber="3">Ayero atata yewa giro Yesu mene abena eyero sena, “Ora niye dema noeno tani ninae matu ago nasani Tuwa Bayaura sao tauyao ge awiya dedunowi?</VERS>
      <VERS vnumber="4">Tuwa Bayaura ge zo eyero mitiya, ‘Ning tani iwaing ai maung nina eno nasani neu.’ Nupema ge nuna zo eyao era, ‘Zo nung ai maung nuna eno ge meko sari niya nung awiya depu magayae.’</VERS>
      <VERS vnumber="5">Tuwa Bayaura ge ayero mitiya, arata ninae mene zo eyero sinowa, ‘Zo nung aita maung nuna eno eyero tugata yariniya, nung amimene ai maung nuna sou yaise sao oko mitiya, “Nona nito eno pugatena, arata nona awiya yemaoko Tuwa Bayau eno pugari sewang tau yena.’”</VERS>
      <VERS vnumber="6">Niye ayero sinowa amimene ewowora tani puro nasani Tuwa Bayau mene ai maung sou yaese ge sena awiya dotinowa aung yero noiya.</VERS>
      <VERS vnumber="7">Niye ge iwao emo me sao yero nowa! Porofete Yesaya mene ge gaena amimene niye gapuniya. Ge gaena awiya eyero mitiya,</VERS>
      <VERS vnumber="8">Tuwa mene eyero siniya, Emo emimene na begiti mene bowi yero nowa, arata moko nunae mene zo nana-una oko mitiya.</VERS>
      <VERS vnumber="9">Awong emo ge amaze Tuwa Bayaura sao tauyao ge ine ayero sinasani sero gipero yero nowa. Arare awong na bowi yero tetere yero nowa.”</VERS>
      <CAPTION vref="10">Nona nomi mene noi name dubo beingtire yero nonine auna ge.</CAPTION>
      <CAPTION vref="10">
        <xref fscope="Mk 7:14-23">Mk 7:14-23</xref>
      </CAPTION>
      <VERS vnumber="10">Yesu nung ayero sero emo bauno dubu baina yunu kasa yewa eyero tugata yena, “Na ge sana nigiro baingtipu.</VERS>
      <VERS vnumber="11">Nona be ninae-una toitinoiya amimene oko niye yero noi beingtire yero nowa ara. Ge be ninae-una atu kasa yero noiya amimene niye yero noi beingtire yero nowa ara.” Ayero sena ara.</VERS>
      <VERS vnumber="12">Ayero senu giro buro-mani nuna mene nimoi aung nuna-una benaungna baungno nung atata yero sewa, “Ning ge sesesa aeno Farisayo awong ge awiya nigiro dubo mou pupuneya, awiya gosinesita?”</VERS>
      <VERS vnumber="13">Ayero sewa giro abena eyero sena, “I dubu baina uritira Mama nana mene oko urao agiti pusasa yero baiwa awiya apakana suno aung yarinena ara.</VERS>
      <VERS vnumber="14">Awong dubo mou pupuneya auna kotung-katung oko yepu. Awong diti guma yao amimene nagibo gitau yari yaine neya. Ora emo diti guma yao zo mene otao nuna diti guma yao auna nagibo gitau yariniya, awiya awongto etobe deka ayero kowara babarineyato.”</VERS>
      <VERS vnumber="15">Ayero senu Petoro mene Yesu eno eyero sena, “Ning ge eniya sesesa auna susuwa keregai niganene.”</VERS>
      <VERS vnumber="16">Ayero senu Yesu mene eyero sena, “Ayero niye deka dema kotumao aungta nowa.</VERS>
      <VERS vnumber="17">Susuwa eyao oko nigao yero nowita? Nona be mene mininonane tini naname una baungno nagibo nuna-una wowosinoiya.</VERS>
      <VERS vnumber="18">Ora ge be ninae-una atu kasa yero noiya awiya dubora atu kasa yero noiya, arare ge amimene niye yero noi beingtire yero nowa ara.</VERS>
      <VERS vnumber="19">Emora dubora atu nona eyao awiya kasa yero noiya: kotumao meko, emo dao magayao, kuma yao, nona ugaing yao, kotora atu ge iwao, ge iwero emora yazo puro wosao.</VERS>
      <VERS vnumber="20">Nona ayao amimene niye yero noi Tuwa Bayaura benaungna atu beingtire yero nowa ara. Ora wawong oko saero nona minao amimene noi niye beingtire oko yero nowa.” Ayero sena arauwa.</VERS>
      <CAPTION vref="21">Yesu mene bauno Yuda oko zora mani baunodi kora yena.</CAPTION>
      <CAPTION vref="21">
        <xref fscope="Mk 7:24-30">Mk 7:24-30</xref>
      </CAPTION>
      <VERS vnumber="21">Yesu buro-mani nuna aune tawing awiya doro napo etobe mitauwato auna tawingna bamuwa ara. Napo etobe awiya Tayato Saidon.</VERS>
      <VERS vnumber="22">Atu baungno newa Kenan tawingna bauno zo Yuda oko mene buro Yesu yausero sena, “O Tuwa, ning Dawidira sai mene naka eno yo aung. Mani baunodi nana iwae mene daraunu meko yero mitoiya.”</VERS>
      <VERS vnumber="23">Ayero senu Yesu mene nigiro ge zo oko sena. Ayero yenu buro-mani nuna mene nuna-una kasa yero eyero sewa, “Ning bauno se babae. Nung naname una ago butunasani wawa siniya.”</VERS>
      <VERS vnumber="24">Ayero sewa giro Yesu mene eyero sena, “Na Isreli emo dubu lama tara yao ine awong auna gerao gege.”</VERS>
      <VERS vnumber="25">Ayero sinenu bauno awiya nuna-una benaungna kasa yero koing gairo isa sinasani eyero sena, “O Tuwa, ning na soreung!”</VERS>
      <VERS vnumber="26">Ayero senu abena eyero sena, “Mani mamanina nona minao sorero sino <NOTE type="study">+  15:26  Yesu mene sinona ge sena, awiya nung sino eno oko senata Yuda emo mene emo Yuda oko awiya sino ine ayero sero nauwa, aeno Yesu mene eniya ge pu sinona gairo sena ara.</NOTE> unao ine awiya teng oko niya.”</VERS>
      <VERS vnumber="27">Ayero senu ge abena eyero kapetegaina, “Tuwa, awiya meba sinesa. Arata nupema sino awong diya nunae-una opesa wese atu nona susuna wowosi noi mininowa.”</VERS>
      <VERS vnumber="28">Ayero senu giro Yesu mene eyero sena, “O bauno, tumo diyao nina bainakama. Arare sinesa ayero yaise.” Ayero sinenu mani baunodi nuna awiya iwaing yena arauwa.</VERS>
      <CAPTION vref="29">Yesu mene emo bauno daigairo kora yena.</CAPTION>
      <VERS vnumber="29">Yesu nung tawing awiya doro nupema kapete gairo butunete Galilaya ou nazira kasa yero bage-bage nete diri zora witiro baungno adungno mitina ara.</VERS>
      <VERS vnumber="30">Atu mitinu emo bauno dubu baina amimene emo bauno yayare witao nibamu puro buro nuna-una kasa yewa ara. Awong ena te gimao, o ena diti guma yao, o te wawong amao, o ena ge aung dau emo, o dubu bainane mene zo yaya benaung giti noyao, ayao amaze puro kasa yero Yesura benaungna pugaiwa apakana kora yero aung yena ara.</VERS>
      <VERS vnumber="31">Ayero yenu dau mene ge ungwe-maungwe yewa, ora te wawong amao mene iwaing yewa, ora te gimao mene iwaing yero ang yewa, ora diti guma yao mene zo diti pagaiwa ara. Arare emo bauno dubu baina mene tani amaze giro yawa yawa bainakama nasani Isreli emora Tuwa Bayau auna yazo de ika gatinasani bowi pasore yewa ara.</VERS>
      <CAPTION vref="32">Yesu mene emo 4,000 ma pugainu miniwa.</CAPTION>
      <CAPTION vref="32">
        <xref fscope="Mk 8:1-10">Mk 8:1-10</xref>
      </CAPTION>
      <VERS vnumber="32">Yesu mene buro-mani nuna yau senu bumuwa eyero sena, “Na emo dubu ewiya eno yo baina niya. Noeno oko, awong nana-una wari be etama ayero nete doteya nona minao aung yeti nona kau neya. Arare nona aung ayero sana awong etu iropuro bautunete nagibe atu meri magayowi sero awang nena.”</VERS>
      <VERS vnumber="33">Ayero senu buro-mani nuna mene eyero sewa, “Ewiya: Eu nezera etu nenane, arare ma witao natu taungno emo dubu baina ewiya eno puganane minaya teng yariniye?”</VERS>
      <VERS vnumber="34">Ayero sewa giro nung awong atata yero sena, “Ma ninae una nazigo mitiye?” Ayero senu awong eyero sewa, “<xref fscope="Ma 7">Ma 7</xref> aune wo mamanikaka etoka gege ara.”</VERS>
      <VERS vnumber="35">Asewa giro Yesu mene emo bauno adumaese senu adungno mitiwa ara.</VERS>
      <VERS vnumber="36">Ayero yewa nung ma 7 aune wo eto amaze puro Tuwa Bayau eno dange sero eegairo buro-mani nuna eno pugainu awong bono yero emo bauno eno pugairo bamuwa ara.</VERS>
      <VERS vnumber="37">Pugairo bamuwa emo bauno miniwa teng yena ara. Ayero yewa nona itoto awiya puro pu dekaongna gaiwa saka 7 teng yena ara.</VERS>
      <VERS vnumber="38">Nona miniwa auna emo namba nunae 4,000. Arata bauno mani awisore ami zo oko zazagao.</VERS>
      <CAPTION vref="39">Tani putoungne zo yaise sewa Yesu mene awang sena.</CAPTION>
      <CAPTION vref="39">
        <xref fscope="Mk 8:11-13">Mk 8:11-13</xref>;<xref fscope="Lu 12:54-56">Lu 12:54-56</xref></CAPTION>
      <VERS vnumber="39">Yesu mene emo bauno iyengtinu bautunewa nung wangna witiro bautunete Magadan tawingna kasa yena arauwa.</VERS>
    </CHAPTER>
    <CHAPTER cnumber="16">
      <VERS vnumber="1">Farisayo emo aune Sadukayo emo awong amimene Yesura una kasa yero Yesu gaero gari sero etegao ge eyero sewa, “Ning kara sasa uritira tani putoungne zo kasa yai ganene.”</VERS>
      <VERS vnumber="2">Ayero sewa giro awong eno abena eyero sena, “Niye ture iyari yero noi giro eyero sinowa, ‘Ture gori iwaing ziwero sawiya, arere awiro wari witariniya.’</VERS>
      <VERS vnumber="3">Ora iya gari noi giro eyero sinowa, ‘Bereze siwingniya, arare yeme wa diyariniya.’ Niye berezera susuwa gosinowa, arata be euna susuwa emi zo niye oko gao yero neya ara.</VERS>
      <VERS vnumber="4">Niye emo memeko-mameko. Emo mene bauno daigatinowa, deka ayao ine niye Tuwa Bayau daigatinowa. Niye tani putoungne zo yana gari sinowa. Arata niye tani putoungne zo oko yana garineya. Tani gitau Yonana una atu kasa yena deka ayao ine kasa yai garineya.” Yesu mene ayero sero awong yangdoro buro-mani nuna aune dema bamuwa arauwa.</VERS>
      <CAPTION vref="5">Farisayo aune Sadukayo emora tani auna ge eniya sena.</CAPTION>
      <CAPTION vref="5">
        <xref fscope="Mk 8:14-21">Mk 8:14-21</xref>
      </CAPTION>
      <VERS vnumber="5">Yesura buro-mani awong ma nuwegairo doro Yesu aune dema ou nazi buwagaiwa ara.</VERS>
      <VERS vnumber="6">Buwagairo suwa yero witi ika yewa Yesu mene eyero sena, “Farisayo aune Sadukayo auna yis awiya seung ninae-una goiye sero, niye umo yero baingtiti nasani neupu.”</VERS>
      <VERS vnumber="7">Ayero senu awong eyero sinasani wina-se yewa, “Ma oko pao doro bumenane aeno sinita nowa.”</VERS>
      <VERS vnumber="8">Ge auna sinewa nung yetine yero giro abena awong eno eyero sena, “Oiye, tumo diyao besaore niye! Noeno ma doteya auna ungwe-maungwe nei?</VERS>
      <VERS vnumber="9">Niye noeno susuwa nana oko gao yero nei? Na ma wawong zo amimene emo 5,000 aeno pugena mineya teng yeti itoto awiya yangtagairo saka nazigo yeteya be bumiye?</VERS>
      <VERS vnumber="10">Ora ma 7 mene emo 4,000 aeno pugena mineya teng yeti itoto nunae yangtagairo saka nazigo yeteya be bumiye?</VERS>
      <VERS vnumber="11">Na ma minao eno oko sesena. Niye noeno oko kotungno baingtao yetei? Farisayo aune Sadukayora yis awiya seung ninae-una goiye sero umo yero baingtiro naese sinena.”</VERS>
      <VERS vnumber="12">Ge awiya tugata yenu awong nigiro eyero sewa, “O, nung ma minaora yis aeno oko sesiya. Farisayo aune Sadukayora gipao ge nunae aeno sesiya.” Ayero sewa ara.</VERS>
      <CAPTION vref="13">Petoro mene Yesura susuwa sero keregaina.</CAPTION>
      <CAPTION vref="13">
        <xref fscope="Mk 8:27-30">Mk 8:27-30</xref>;<xref fscope="Lu 9:18-21">Lu 9:18-21</xref></CAPTION>
      <VERS vnumber="13">Yesu nung napo Sisaria-Filipai auna tawingna kasa yero buro-mani nuna atata yero sena, “Emo awong na Emora Mani aeno awe sero nei?”</VERS>
      <VERS vnumber="14">Ayero senu awong nung eno eyero sewa, “Ena mene ning maze Yohane ge ou zayero suwao emo ayero sero nowa, asinowa ena mene Eliya ayero sero nowa, ena mene zo Yeremiata porofete gitau nasani nauwa auna zo, ayero ning eno sinowa ara.”</VERS>
      <VERS vnumber="15">Ayero sewa giro nung nupema awong atata yero sena, “Ora nika niyetope na awe sero nowi?”</VERS>
      <VERS vnumber="16">Ayero senu giro Simon Petoro mene abena eyero sena, “Ning Sorao Emo nanae Kristo. Ning Tuwa Bayau putoungne auna Mani ara.”</VERS>
      <VERS vnumber="17">Ayero senu Yesu mene abena eyero sena, “Simon Yonana mani, ning yawa yawa yase. Noeno okowata, ge me sesesa awiya emora mokora atu oko kasa yero noiya. Uritira Mama nana mene sero keregai sinesa ara.</VERS>
      <VERS vnumber="18">Arare na yazo nina sekawa zo sinena: Ning Petoro. (Ge naname-una Daba.) Arare nane daba tame atu dubu nana pugatinana garo ine kasa yero babariniya. Ayero yana mekora putoung mene awong puro wosari yai teng oko yariniya.</VERS>
      <VERS vnumber="19">Ayero yero na uritira napo auna ki awiya ning eno pugarinena. Arare ning nona zo tawingna etu awang sasa giro nona awiya Tuwa Bayau mene uritira atu deka ayero awang sariniya. Arata ning nona zo tawingna etu gasa teng yai giro nona awiya Tuwa Bayau mene uritira atu deka ayero gai teng yariniya.”</VERS>
      <VERS vnumber="20">Ayero sero buro-mani nuna eno ge tauyao sinasani eyero sena, “Na Sorao Emo ninae Kristo nena awiya emo eno oko sae.”</VERS>
      <CAPTION vref="21">Yesu magayero aune seka yero iropariniya auna ge bowi bere-bere sena.</CAPTION>
      <CAPTION vref="21">
        <xref fscope="Mk 8:31-9">Mk 8:31-9</xref>:1;<xref fscope="Lu 9:22-27">Lu 9:22-27</xref></CAPTION>
      <VERS vnumber="21">Be auna atu Yesu mene zayero nona nuna-una ago kasa yarinena auna ge buro-mani nuna eno sero keregairo eyero sena, “Na Yerusalem nape witana emo gitau yao aune pirisa babuze aune sao tauyao ge gipao emo awong amimene yaya-biyaya na eno pugatinete na iwora waweng pugaya daya magayariena. Magayero wari be etama aung yai aune nupema seka yero iroparinena.” Ayero sero aune tani nuna-una ago kasayariniya auna ge apakana tugata yero sero aung yena ara.</VERS>
      <VERS vnumber="22">Ayero senu giro Petoro mene nung yuno ewe baungno aune awang sinasani eyero sena, “Tuwa, Tuwa Bayau mene nigai nona ayao oko kasa ye nina-una gaise.”</VERS>
      <VERS vnumber="23">Ayero senu Yesu mene kapetegairo Petoro eno abena eyero sena, “Sanda, ning awiya Tuwa Bayaura ge okowata, emora ge niya.” Ayero sena arauwa.</VERS>
      <CAPTION vref="24">Yesu ago yaora ge.</CAPTION>
      <VERS vnumber="24">Be deka aune Yesu mene buro-mani nuna eno eyero sena, “Zo nung na ago yari yero giro aratamao nuna apakana doro dubo minaore yaya tamaore auna i pasao nuna diungno na ago yaise.</VERS>
      <VERS vnumber="25">Noeno okowata, zo nung nao nuna tawingna awiya sorero puro nari kotumariniya auna teng nao nuna awiya aung yariniya. Arata zo nung na eno yero giro nao nuna duwariniya amimene nao iwaing tamariniya.</VERS>
      <VERS vnumber="26">Zo nung tawingna nona iwaing apakana awiya pupunariniya, arata nao nuna aung yariniya, awiya nona nomi nuna-una mitariniye? Ora nao nuna kapetegaise kotungno zuma no pugai aune nao nuna awiya abena kapete nuna-una gariniye? Aung ara.</VERS>
      <VERS vnumber="27">Na Emora Mani mene Mama nana-una waegaore angelo dubu nuna aune dema wosiro emo bauno apakana auna nao nunae-una teng abena pugarinena ara.</VERS>
      <CAPTION vref="28">Yesu nung diri atu uritira waegao pungna.</CAPTION>
      <CAPTION vref="28">
        <xref fscope="Mk 9:2-13">Mk 9:2-13</xref>;<xref fscope="Lu 9:28-36">Lu 9:28-36</xref></CAPTION>
      <VERS vnumber="28">Na meba sane: Emo ena etu dopero miteya amimene oko magayao mitaya na Emora Mani mene tawing sero sero auna Tuwa yero nete daung-mokera kasayana gariney.</VERS>
    </CHAPTER>
    <CHAPTER cnumber="17">
      <VERS vnumber="1">Yesu mene wari be 6 nete Petoroto Yakobo aune meta nuna Yohane awong pungnu awong nata diri baina zora witiro bamuwa ara.</VERS>
      <VERS vnumber="2">Ayero yero atu benaung nunae-una dodopinasani benaung nuna zo ewe yena ara. Ayero nasani benaung nuna warira waegao ayao ine waegaina ara. Nupema taung wori nuna awiya neyangyero zayang zayang yena ara.</VERS>
      <VERS vnumber="3">Ayero nenu Moseto Eliya mene wosiro nuna-una nugu kasa yero nung aune dema ge ungwe-maungwe nasani mitiwa Petoro otao etore mene gigiwa ara.</VERS>
      <VERS vnumber="4">Ayero gigiwa Petoro mene Yesu eno eyero sena, “Tuwa, nae etu mitenane awiya iwaing. Arare nigasa na kouboga etama sinane—zo nina, zo Mosera, zo Eliyara.”</VERS>
      <VERS vnumber="5">Ayero sinenu bereze waegao bainane zo wosiro awong worena. Ayero yenu aune ge zo bereze mokora atu eyero kasa yenu nigiwa, “Awiya Mani bouwa nana. Na nung eno yawa yawa nena. Niye ge nuna nigipu.”</VERS>
      <VERS vnumber="6">Buro-mani mene ge awiya nigiro diti benaung nunae worero puro pu tawingna gairo awang yero ipinasani mitiwa ara.</VERS>
      <VERS vnumber="7">Ayero newa Yesu mene nunae-una nugu baungno awong initinasani eyero sena, “Niye iropungpu, awang oko yepu.”</VERS>
      <VERS vnumber="8">Ayero senu awong diti pagairo Yesu gege gigiwa ara.</VERS>
      <VERS vnumber="9">Arare diri atu wowosinewa aune Yesu mene eyero sena, “Nona benaung sekawa zo gigeya auna ge bowi emo zo eno oko sarineya. Mama mene na Emora Mani awiya uwai magayaora atu seka yero iropana aune ge bowi awiya sarineya.”</VERS>
      <VERS vnumber="10">Ayero senu giro buro-mani nuna mene nung atata yero sewa, “‘Eliya gitau bumai aune Kristo bumariniya,’ awiya sao tauyao ge gipao emo mene noeno ayero sinowi?”</VERS>
      <VERS vnumber="11">Ayero atata yewa giro abena eyero sena, “Eliya nung meba gitau kapetegairo tawingna nao meko awiya apakana korayai aune Kristo bumariniya, awiya ge meba ara.</VERS>
      <VERS vnumber="12">Arata sana nigipu. Eliya nung yemaoko kasa yero naunu emo bauno mene susuwa nuna gigiwa oko kasa yao yenu nung eno tani tebe-tabe yewa ara. Arare awong na Emora Mani deka ayero puro dedunasani gainasani ayero yarineya ara.”</VERS>
      <VERS vnumber="13">Ayero senu awong nung Yohane ge ou zayero suwao emo aeno sena awiya gigiwa arauwa.</VERS>
      <CAPTION vref="14">Yesu mene mani emodi zora una atu iwae tunena.</CAPTION>
      <CAPTION vref="14">
        <xref fscope="Mk 9:14-29">Mk 9:14-29</xref>;<xref fscope="Lu 9:37-42">Lu 9:37-42</xref></CAPTION>
      <VERS vnumber="14">Awong diri atu wowosinete emo bauno dubu baina auna una kasa yewa aune emo zo mene buro Yesura nugu atu koing gairo eyero sena,</VERS>
      <VERS vnumber="15">“Tuwa, ning mani nana eno yo aung. Nung be ozaung angzi apunasani yaya baina tapunoiya. Nung iyaora zuwero nasani oura gutero nasani ayero noiya ara.</VERS>
      <VERS vnumber="16">Arare na buro-mani nina eno puro bumena kora yari teya teng oko tiya.”</VERS>
      <VERS vnumber="17">Ayero senu Yesu mene abena eyero sena, “O niye emo bauno meko, tumo diyao aung. Na be nazigo niye aune dema narineni? Mani puro nana-una bungpu.”</VERS>
      <VERS vnumber="18">Ayero senu awong mani puro bumuwa nung iwae gona yero ge senu mani doro baungnu mani mena iwaing yena ara.</VERS>
      <VERS vnumber="19">Arare buro-mani nuna mene awong gege nata mitasani aune nung atata yero sewa, “Nae nono yero iwae tunaora buro yetenane teng oko yao yetiye?”</VERS>
      <VERS vnumber="20">Ayero sewa abena eyero sena, “Tumo diyao ninae besao aeno teng oko yao yetiya. Na meba niye eno sana nigipu. Tumo diyao ninae awiya i me maingkoka zo ine iropuro baina yariniya, amimene zo niye diri eeno, ‘Ning etu zokero otu baung!’ ayero saya, zokero babariniya. Tumo diyao ayao awiya ninae-una mitai niye buro baina yao teng ara.</VERS>
      <VERS vnumber="21">[Iwae ayao tunao awiya nona zota zo mene oko niya ara. Isa saore nona seminaore mene gege tunao teng ara.]” Ayero sena arauwa.</VERS>
      <CAPTION vref="22">Magayero iropariniya auna ge bowi nupema sena.</CAPTION>
      <CAPTION vref="22">
        <xref fscope="Mk 9:30-32">Mk 9:30-32</xref>;<xref fscope="Lu 9:43-45">Lu 9:43-45</xref></CAPTION>
      <VERS vnumber="22">Buro-mani nuna nawe apakana Galilaya tawingna atu nuna-una au dekaongna gaiwa aune Yesu mene eyero sena, “Nanane aune na Emora Mani awiya emora waweng pugaya</VERS>
      <VERS vnumber="23">daya magayana wari be etama aung yai aune Mama mene na uwai iropari nena ara.” Ayero senu buro-mani awong nigiwa dubo nunae mou yena arauwa.</VERS>
      <CAPTION vref="24">Petoro mene wora bera atu moni pungna.</CAPTION>
      <VERS vnumber="24">Yesu buro-mani nuna aune Kapaneam nape kasa yewa emo ena Tuwa Bayaura ibu baina aeno takis buro nasani nauwa amimene Petoro atata yero sewa, “Gipao emo ninae mene ibu bainana takis 5O toya awiya pugatinoita?”</VERS>
      <VERS vnumber="25">Ayero sewa Petoro mene eyero sena, “Yore, pugatinoiya ara.” Ayero sero nung nupema tera Yesura una gare witiro ge awiya oko keregao nenu Yesu nung nuka nutope Petoro atata yero sena, “Simon, susuwa ewiya gasa nono yai giro abena se gane: Tawingna emo tuwa awong ana-una atu takista kastam <NOTE type="study">+  17:25  Kastam. Kastam awiya takis zo. Nona ake-akemo atu puro buro nape towari yero giro bere gitau nona auna takis moni pugairo aune puro nape toitinauwa. Tani deka ayao ine Papua Nu Gini taun auna maketira atu yero nowa. Nona minao puro towari yero giro bere gitau goma be zuma gaero aune nona puro toiro maket yero nowa. </NOTE> pupunowi, dubu nunae unata dubu zora una ing?”</VERS>
      <VERS vnumber="26">Ayero senu Petoro mene eyero sena, “Dubu zora una.” Ayero senu Yesu mene eyero sena, “Iwaing sinesa, arare emo tuwara dubu awong takis pugaese sao oko mitiya.</VERS>
      <CAPTION vref="27">Emo baina yero nao auna ge.</CAPTION>
      <CAPTION vref="27">
        <xref fscope="Mk 9:33-37">Mk 9:33-37</xref>;<xref fscope="Lu 9:46-48">Lu 9:46-48</xref></CAPTION>
      <VERS vnumber="27">Arata saineba, awong name eno kotumaya meko yao eno, ning ou nazira baungno angsi augairo wo zo gitau dumarinesa awiya watimasa witai be nuna inasa zanai kina zo tamarinesa. Awiya ibura takis moni nanao ayero sero puro baungno awong eno pugasa teng yae.” Ayero sena arauwa.</VERS>
    </CHAPTER>
    <CHAPTER cnumber="18">
      <VERS vnumber="1">Wari be aune buro-mani nuna awong nuna-una baungno atata yero sewa, “Uritira mitoiya amimene nata Tuwa yero nai aune awe mene gitau yao baina yero nariniye?”</VERS>
      <VERS vnumber="2">Ayero sewa Yesu mene mani maingkoka zo senu bunu nunaeuna towang atu pugairo</VERS>
      <VERS vnumber="3">eyero sena, “Na meba niye eno sane. Niye dubo kapetegairo mani mamanikakara nao ine oko yero narineya, awiya uritira mokora oko towarineya.</VERS>
      <VERS vnumber="4">Zo nung dubo nuna puro wosiro mani eyao ine yero nariniya, nung amimene Tuwa Bayau nata Tuwa yero nai aune emo gitau yao baina yariniya.</VERS>
      <VERS vnumber="5">Arare zo nung na eno nasani mani eyao ine zo kora yariniya, nung amimene na kora yetiya ayao ine yariniya arauwa.</VERS>
      <CAPTION vref="6">Mani pasenana oko yumanene.</CAPTION>
      <CAPTION vref="6">
        <xref fscope="Mk 9:42-48">Mk 9:42-48</xref>;<xref fscope="Lu 17:1-2">Lu 17:1-2</xref></CAPTION>
      <VERS vnumber="6">Zo nung mani mamanikaka na tumo didinowa auna zo yumai pasena tamoiye sero, niye bere-bere daba bainakama zo emo auna dube kimegairo wito kurura teugaipu gutero babai teng yariniya. Noeno oko, emo amimene pasena oko yaore oura gutero magayariniya, awiya nona eo yao gege. Arata nung pasena yai aune Tuwa Bayau mene abena pugariniya, awiya nona mou-mesa yao.</VERS>
      <VERS vnumber="7">Pasenana yumao benaung giti amimene kasa yero emo bauno yumai pasenana zuwarineya. Arata zo nung emo bauno pasenana yumariniya amimene meko yaise.</VERS>
      <VERS vnumber="8">Arare wawong nina zo meneta te nina zo mene pasena yasese yai giro kapero yangdo. Nao me iwaing pumari kotungno giro wawong dekaongkare gege o te dekaongkare gege nete nao me iwaing topetasa teng yariniya. Arata tere wawongne zere tutupore deka ayero puro nasa ago ning iyao tauyao awao gege awinoiya auna augaya babasa teng oko yariniya.</VERS>
      <VERS vnumber="9">Ora diti moko nina zo mene pasena yasese yai giro zokero yangdo. Nao me iwaing pumari kotungno giro diti moko dekaongkare gege nete nao me iwaing topetasa teng yariniya. Arata etobe deka ayero puro nasa ago ning kowa iyaore auna augaya babasa teng oko yariniya.</VERS>
      <CAPTION vref="10">Lama zo tara yao auna ge.</CAPTION>
      <CAPTION vref="10">
        <xref fscope="Lu 15:3-7">Lu 15:3-7</xref>
      </CAPTION>
      <VERS vnumber="10">Niye mani-mamani nana zo gaya oko wosao yaise. Awiya susuwa eeno sinena. Angelo nunae uritira atu nowa awong uritira Mama nana auna benaungna kasa nasani mani nunae-una ge ungwe yero nowa.</VERS>
      <VERS vnumber="11">[Na Emora Mani mene emo tiri-tara yao awiya kau yero tamari sero wosiwang.]</VERS>
      <VERS vnumber="12">Ora ge zo sana kotungno abena sepu gane. Emo zo lama nuna 100 nunae-una zo mene tara yai giro yangduwarinita? Aung ara. Nung lama 99 nona mininasani miteya awiya doro baung eu ware yero tara yao amaze kau yariniya.</VERS>
      <VERS vnumber="13">Na meba sana. Nung baungno kau nete taungno aune 99 oko tara yao awong aeno okowata, tara yeti tamiya awiya eno dubo iwaing yariniya ara.</VERS>
      <VERS vnumber="14">Arare deka aine uritira Maung ninae mene mani-mamani nana nunae-una zo mene Maungna una gomara atu tara yoiye sero sinoiya arauwa.</VERS>
      <CAPTION vref="15">Otao pasena yai aune kora yaora nagibo.</CAPTION>
      <VERS vnumber="15">Otao nina zo mene pasena nina yai giro ning baungno nito nata adungno meko nuna gipe gae. Ayero yasa nung ge nina nigiro kotumao nuna iwaing tamai nupema otao wina-ye yarineyato.</VERS>
      <VERS vnumber="16">Ora ge nina dai giro doro baungno emo dekaongkata etobe ayao awiya puro nupema tera nuna-una babaya awongto dema susuwa nuna gosinasani ge nito sarineyato awiya nigaeto.</VERS>
      <VERS vnumber="17">Ora ge ninae teng deka ayero dai giro dubu nana-una benaungna atu keregai gae. Dubura ge deka ayero dai giro niye gaya nung emo meko, diga emota takis pumao emo ine yaise.</VERS>
      <VERS vnumber="18">Na memoko sane. Niye tawingna etu tairo diyaya giro Tuwa Bayau mene deka ayero uritira atu tairo diyariniya. Ora tawingna etu besaya giro Tuwa Bayau mene deka ayero uritira atu besariniya.</VERS>
      <VERS vnumber="19">O zo susuuno sana nigipu. Ninae-una etobe mene nona zo eno dubo nunato dekaongka tiyayato dekaongka yai isa sayato giro uritira Mama nana mene isa nunato nigiro auna teng pugariniya.</VERS>
      <VERS vnumber="20">Noeno oko, emo etobeta etama awong yazo nana-una augaya giro na nunae-una towang atu narinena.” Ayero sena arauwa.</VERS>
      <CAPTION vref="21">Soumani meko zo mene otao nuna oko ao-diyao yena auna ge.</CAPTION>
      <VERS vnumber="21">Yesu mene ge ayero senu Petoro mene atata yero sena, “Tuwa, otao nana zo mene na eno pasena nai na be nazigo ayao awiya pasena nuna yangduwari neni?<xref fscope="Be 7">Be 7</xref> ayao awiya yangduwana teng yarinita?”</VERS>
      <VERS vnumber="22">Atata yenu Yesu mene abena eyero sena, “Na be 7 ayao yangduwasese oko sinena. Ning be daigairo nibamu 70 taims 7 ayao ine yangdotinasese sinena.</VERS>
      <VERS vnumber="23">Tuwa Bayau nata Tuwa yero nariniya auna susuwa amaze na emo tuwa zora pugairo sana nigipu. Emo tuwa zo mene mani sou dubu nuna abena nuna abena pugaese ge buro awiya zayena.</VERS>
      <VERS vnumber="24">Arare ge buro zayero sou mani bunaese senu nunae-una zo abena nuna 10 milion kina amimene emo tuwara una kasa yena.</VERS>
      <VERS vnumber="25">Nung abena nuna baina awiya pugaine yao teng oko yenu giro emo tuwa mene eyero sena, ‘Emo erita bauno maingne nuna arita wo nuna nona wau nuna awiya apakana emo mene zuma gaero pumaya na moni tamane.’</VERS>
      <VERS vnumber="26">Ayero senu soumani mene emo tuwara una koing gairo isa sinasani eyero sena, ‘Emo tuwa nana, ning na ao-diyasa abena nina pugarinena.’</VERS>
      <VERS vnumber="27">Isa senu emo tuwa nung yo-auno giro ao-diro abena nuna baina awiya yangduna.</VERS>
      <VERS vnumber="28">Ayero yenu nung gare atu wosiro baungno soumani otao nuna zo tauna, nung awiya nuna-una abena nuna 100 kina mitina. Nung amaze taungno dubo iniro dedunasani eyero sena, ‘Abena nana yemeneka keeune mena pugai!’</VERS>
      <VERS vnumber="29">Ayero yenu otao nuna nuna-una koing gairo nung eno isa sinasani eyero sena, ‘Ning na ao-diyasa abena nina pugarinena.’</VERS>
      <VERS vnumber="30">Nung eno isa senu ge nuna oko nigao yero baungno senu otao nuna eno eyero sinasani bunao gare pugaiwa, ‘Abena nuna pugairo aung yero aune kasa yarinesa.’</VERS>
      <VERS vnumber="31">Ayenu otao mani nuna mene giro moko nunae meko yenu baungno emo tuwa eno ge ungwe yewa ara.</VERS>
      <VERS vnumber="32">Ge ungwe yewa emo tuwa mene nigiro soumani awiya nupema yau senu bunu eyero tugata yena, ‘Ning emo meko nibamu amaze sina. Ning na eno isa sesesa na ning yo-aungno giro abena nana baina awiya ning eno dotena.</VERS>
      <VERS vnumber="33">Arare na ning ao-diyena ayao ine ning deka otao nina eno yo-aungno ao-diyatesa, awiya teng yatiya.’</VERS>
      <VERS vnumber="34">Ayero sero dung yero tini kapenu gorobo emora waweng pugairo eyero sena, ‘Niye bunao meko nibamu nung eno pugaipu, nasani aune nung abena nana baina awiya pitiro aung yai aune yangduwarineya.’”</VERS>
      <CAPTION vref="35">Bauno yangduwaora ge.</CAPTION>
      <CAPTION vref="35">
        <xref fscope="Mk 10:1-12">Mk 10:1-12</xref>;<xref fscope="Lu 16:18">Lu 16:18</xref></CAPTION>
      <VERS vnumber="35">Yesu mene ayero sero ge ewiya susuuno sena, “Arare niye dubo eo-yaore pasena wina-yangduwao oko yao yaya uritira Mama nana mene nona mou-mesa yao deka ayao niye eno yariniya arauwa.”</VERS>
    </CHAPTER>
    <CHAPTER cnumber="19">
      <VERS vnumber="1">Yesu nung ge noyao benaung giti awiya sero aung yero Galilaya tawing doro Yudaya tawing agewa ou Yodan deung enabara mitina atu baungna ara.</VERS>
      <VERS vnumber="2">Bautu nenu emo bauno dubu baina mene nung ago yewa ara. Tawing auna atu newa nung emo yayare kora yena ara.</VERS>
      <VERS vnumber="3">Atu nenu Farisayo nung gaero gari sero kasa yero nung atata yero sewa, “Zo nung bauno nuna susuwa zota zo eno yero yangduwai teng yarinita?”</VERS>
      <VERS vnumber="4">Ayero sewa nung abena eyero sena, “Niye Tuwara ge eyero mitiya awiya oko zazagairo gao mene saine neya, awiya! Yaora Maung mene nung tawing zayaora atu emo yari nasani emore baunone teng yena.</VERS>
      <VERS vnumber="5">Yero aune eyero sena, ‘Arare emo mene ai maung nuna yangdoro bauno nuna aune dema gauno baingtiro awongto dubore taungne dekaongka yero narineyato.’</VERS>
      <VERS vnumber="6">Arare awongto etobe okowata, dekaongka yero narineyato. Tuwa Bayau mene awongto pu dekaongna gainu atiwato, arare emo mene oko kapaese.”</VERS>
      <VERS vnumber="7">Ayero senu awong abena eyero sewa, “Ayao siya, awiya Mose mene noeno eyero seni, ‘Emo zo mene bauno nuna yangduwari yero giro igi pugairo sai babaise.’ Mose mene noeno ayero seni?”</VERS>
      <VERS vnumber="8">Ayero sewa Yesu mene abena eyero sena, “Mose nung niye Tuwa Bayaura ge nigao awang gaung yero nauwa susuwa aeno wina-yangduwaora ge sewa nigina ara. Arata zayaora atu nagibo ayao ine zo oko mitauna.</VERS>
      <VERS vnumber="9">Arare nane sana nigipu. Zo nung bauno nuna yangdoro zo atariniya nung amimene susumao nunato awiya kapero nung kuma yetiya aine yariniya. Arata bauno nung emo zore nete meko yero nai aune emo zo mene atiro aune awang sariniya, awiya wina-yangduwaora pasena awiya bauno mene dimariniya. Emora oko yariniya.”</VERS>
      <VERS vnumber="10">Ayero senu buro-mani nuna mene eyero sewa, “Arare sao auna susuwa ayero mitai giro name bauno aung nao amimene zo iwaing mitaora nagibo ara.”</VERS>
      <VERS vnumber="11">Ayero sewa Yesu mene abena eyero sena, “Emo dubu baina mene ge amaze nigiro pu dube gao ine aung. Emo putoung mena pugao pumao gege mene puro pu dube garineya.</VERS>
      <VERS vnumber="12">Emo ena aira tiyangna atu kasa yero bauno ataine yao teng oko somono nowa; ora ena awiya emo mene taung aingso nunae gera nowa bauno oko atao yero nowa; ora ena mene zo uritira ge eno bauno oko atao somono nowa. Arare zo auna putoung mitai giro ge ewiya puro pu dube gaise.” Ayero sena arauwa.</VERS>
      <CAPTION vref="13">Yesu mene mani mamanikaka gao yena.</CAPTION>
      <CAPTION vref="13">
        <xref fscope="Mk 10:13-16">Mk 10:13-16</xref>;<xref fscope="Lu 18:15-17">Lu 18:15-17</xref></CAPTION>
      <VERS vnumber="13">Emo bauno awong mani mamanikaka nunae puro baung Yesura una yero wawong paka ziye yero isa saise sewa. Ayero yewa buro-mani nuna mene emo bauno awang sewa ara.</VERS>
      <VERS vnumber="14">Awang sewa giro Yesu mene eyero sena, “Niye mani mamanikaka yangdopu nana-una bumae. Nagibo nunae oko gazae. Ayao amimene uriti napora gerao.”</VERS>
      <VERS vnumber="15">Ayero sero wawong nuna paka ziyo nunae-una yero awong gao yena. Ayero yero aune tawing awiya doro baungna ara.</VERS>
      <CAPTION vref="16">Emo zo wau bainane amimene Yesu bauta potena.</CAPTION>
      <CAPTION vref="16">
        <xref fscope="Mk 10:17-31">Mk 10:17-31</xref>;<xref fscope="Lu 18:18-30">Lu 18:18-30</xref></CAPTION>
      <VERS vnumber="16">Emo zo mene Yesura una kasa yero atata yero sena, “Gipao emo, na buro iwaing zo nomaze yero aune nao me iwaing tamarineni?”</VERS>
      <VERS vnumber="17">Ayero senu Yesu mene eyero sena, “Nona iwaingna susuwa gari sero noeno na atata nesi? Iwaingna susuwa auna Maung awiya dekaongka gege niya. Arare ning nao me iwaing auna gerao yari yero giro sao tauyao ge nuna diung.”</VERS>
      <VERS vnumber="18">Ayero senu giro nung sao tauyao ge awiya noiye ayero sinasani atata yenu Yesu mene eyero sena, “Na sao tauyao ge eyao eno sinena: ‘Ning emo oko dasa magayae. Ning kuma oko yase. Ning ugaing oko yase. Ning emo zo gera pugatinasani ge oko iwase.</VERS>
      <VERS vnumber="19">Ning ai maung nina-una ge diung. Ora ning nika nitope aratapunosa, deka aine emo ena eno ye.’ Amaze sinena ara.”</VERS>
      <VERS vnumber="20">Ayero senu emo taung seka amimene abena eyero sena, “Awiya yemaoko otu mena diungno butunona. Arare zo nono yero yana teng yariniye?”</VERS>
      <VERS vnumber="21">Ayero senu Yesu mene eyero sena, “Ning etutero nari kotungno giro baungno nona nina apakana pugasa emo mene zuma gaero pumaya wau moni nina awiya emo bogamasa eno bono yasa pumae. Ayero yasa wau nina uritira atu mitariniya. Ayero yero aune ning buro na ago yase.”</VERS>
      <VERS vnumber="22">Ayero senu emo taung seka amimene ge awiya nigiro kotung-katung nasani doro baungna. No eno oko, wau moni nuna witao.</VERS>
      <VERS vnumber="23">Baungnu Yesu mene buro-mani nuna eno eyero sena, “Na memoko sane. Emo wau moni bainane mene uritira towari nete buro bainakama yariniya.</VERS>
      <VERS vnumber="24">Na nupema sane. Wo kamel mene zai mo gayao auna enora towao awiya teng oko. Deka ayero emo wau moni bainane mene Tuwa Bayaura napo auna babao awiya deka teng oko.”</VERS>
      <VERS vnumber="25">Ayero senu buro-mani awong ge awiya nigiro yangka sero eyero sewa, “Arare awe mene <NOTE type="study">+  19:25  Yesura buro-mani ge ayero sewa, noeno okowata, Yuda emora gitau yao mene eyero sinauwa, “Emo wau bainane mene uritira babari sero nete waura oko yero babarineya. Arata emo bogamasa mene uritira babari sero nete waura bainakama yarineya.” Arata Yesu mene zo ayero oko sena. Arare buro-mani nuna mene iwawa yero eyero kotumuwa. “Emo waure mene uritira babao ine teng oko siya, awiya name bogamasa mene nono yero uritira babarinenine?” Ayero kotumuwa ara.</NOTE> uritira baungno nao me iwaing tamao teng niye?”</VERS>
      <VERS vnumber="26">Ayero sewa Yesu mene awong anuwing nasani eyero sena, “Awiya emo mene yao ine teng oko. Arata Tuwa Bayau mene ayero yai teng yariniya.”</VERS>
      <VERS vnumber="27">Ayero senu Petoro mene bera puro eyero sena, “Ayero nae nona nanae apakana nuwe gatigairo ning ago nonane. Arare nete auna abena no nanae-una kasa yariniye?”</VERS>
      <VERS vnumber="28">Ayero atata yenu Yesu mene eyero sena, “Na memoko sane. Nete nona apakana seka yero iwaing kasa yariniya be aune na Emora Mani mene adumao masi simaore nana-una atu adungno mitana na ago yewa niye deka ayero emo tuwara adumao masi 12 auna atu mitasani aune Isreli emo dubu 12 amaze awega-ziwega yarineya.</VERS>
      <VERS vnumber="29">Arare zo nung na eno nasani metamani o nu ai amono, o meto mani, ai maungne mani awiso, o napo, o tawing yangduwariniya—nung amimene abena nona daigairo ipu ewa-gaewa yao puro auna tame nao me iwaing dema maung yariniya ara.</VERS>
      <CAPTION vref="30">Wain buro yero nowa auna ge eniya.</CAPTION>
      <VERS vnumber="30">Arare emo gitau neya awena-una ena mene ago yarineya. Ora ago neya awong auna ena mene gitau yarineya.</VERS>
    </CHAPTER>
    <CHAPTER cnumber="20">
      <VERS vnumber="1">Tuwa Bayau nata Tuwa yero nari niya auna susuwa awiya wain burora maung zora pugairo sane. Wain burora maung zo mene wain buro nuna eno kotungno giro buro emo pumari gora-gara baungna.</VERS>
      <VERS vnumber="2">Ayero yero ena puro buro be dekaongka auna zuma nuna K<style fs="super">1</style>.00 ayero keregainu gigiwa teng yenu giro buro nuna-una iyengtinu bamuwa.</VERS>
      <VERS vnumber="3">Wari witiro 9 kilok nenu nung nupema baungno emo ena napo kakame atu tebeba newa giro eyero sena,</VERS>
      <VERS vnumber="4">‘Wain buro nana mitiyare niye baungno buro yaya zuma teng pugarinena.’</VERS>
      <VERS vnumber="5">Ayero senu giro wain buro nuna-una bamuwa ara. Ayero yero 12 kilok aune mani ena puro 3 kilok nupema ena puna.</VERS>
      <VERS vnumber="6">
        <xref fscope="Ayero 5">Ayero 5</xref> kilok nupema baungno emo ena buro aung newa taungno giro eyero sena, ‘Niye noeno wari eune buro oko yao timara neya ture itiniye?’</VERS>
      <VERS vnumber="7">Ayero senu awong abena eyero sewa, ‘Awong buro ge zo nae eno oko sao.’ Ayero sewa giro nung awong iyengtiti nasani eyero sena, ‘Wain buro nana-una buro mitiya arare baungpu yae.’</VERS>
      <VERS vnumber="8">Burora maung mene ayero nenu ture inu buro diya yao emo nuna yau senu bunu eyero sena, ‘Ning buro emo au dekaongna gairo zuma pugai pumae. Ago kasa yeteya atu zayero pugairo bautunete gitau kasa yeteya atu besugai.’</VERS>
      <VERS vnumber="9">Ayero senu giro ago bumuwa awiya senu bumuwa K<style fs="super">1</style>.00 pugairo aung yena.</VERS>
      <VERS vnumber="10">Pugainu gitau bumuwa awong giro eyero kotupunewa, ‘Zuma puro witiro pugariniya.’ Ayero sinasani mitiwa, arata diya mene K<style fs="super">1</style>.00 dekaongka amaze awong eno pugaina.</VERS>
      <VERS vnumber="11">Pugainu puro gugumama sinasani burora maung eno kotumuwa meko yena. Ayero nasani eyero sewa,</VERS>
      <VERS vnumber="12">‘Ago bumeya awong buro wan aua gege yeteya. Arata nanae mene zo wari baina auna atu yaya kokoni yao tapunenane ture iya, awiya ning noeno ago bumeya aeno zuma teng ayero pugatinesi?’</VERS>
      <VERS vnumber="13">Ayero sewa burora maung mene nunae-una zo eno eyero sena, ‘Otao, na niye eno oko meko nena. Na K<style fs="super">1</style>.00 sesena nigesa teng yetiya.</VERS>
      <VERS vnumber="14">Arare moni nina puro baung. Na ago beya awiya ning eno teng ayero pugari kotumena teng yetiya.</VERS>
      <VERS vnumber="15">Nona nana ware, eyerota ayero yana teng yariniya. Ning bayao nana-una awong eno dubo mou tapunesita?’”</VERS>
      <VERS vnumber="16">Yesu mene ungwe awiya diro besugairo ge susuuno eyero sena, “Arare ago neya amimene gitau yarineya. Ora gitau neya amimene ago yarineya.” Ayero sena arauwa.</VERS>
      <CAPTION vref="17">Yesu magayero iropariniya auna ge bowi senu be etama yena.</CAPTION>
      <CAPTION vref="17">
        <xref fscope="Mk 10:32-34">Mk 10:32-34</xref>;<xref fscope="Lu 18:31-34">Lu 18:31-34</xref></CAPTION>
      <VERS vnumber="17">Yesu nung Yerusalem nape babari sero wiwitinete aune buro-mani nuna 12 awiya gege puro baung ewe yero aune awong nuka nuye gege nagibe atu bautunasani eyero tugata yena,</VERS>
      <VERS vnumber="18">“Sana nigipu. Name Yerusalem babari wiwitinenane. Atu kasa yanane aune awong na Emora Mani awiya pirisa babuze aune sao tauyao ge gipao emora waweng pugaya na magayanese sarineya.</VERS>
      <VERS vnumber="19">Magayanese sero na puro emo Yuda okora waweng pugaya na izinasani waung mene dedunasani anete i pasaora daya magayarinena. Magayana wari be etama aung yai aune nupema iroparinena ara.” Ayero sena arauwa.</VERS>
      <CAPTION vref="20">Yakoboto Yohanena ai mene awongto baina yaetose sena.</CAPTION>
      <CAPTION vref="20">
        <xref fscope="Mk 10:35-45">Mk 10:35-45</xref>
      </CAPTION>
      <VERS vnumber="20">Be auna atu Zebedira aro mene mani nuna etobe puro Yesura una nugu baungno koing gairo nona zo eno isa sena ara.</VERS>
      <VERS vnumber="21">Ayero yenu nung atata yero sena, “Ning no eno sinesi?” Ayero senu giro nukara eyero sena, “Ning sasa mani nana etobe ning Tuwa baina kasa daung yarinesa be auna atu awongto nina una nugu zo wawong mera zo wawong mepora <NOTE type="study">+  20:21  Gitau otu emo tuwara wati mugo namba wan mene emo tuwara wawong mera adungno mitauna. Ora emo tuwara wati mugo namba tu mene emo tuwara wawong mepora adungno mitauna. Arare Yakoboto Yohane awongto susuwa awiya kotupu nasani Yesura wati mugo yero nari sewato.</NOTE> mitaetose.”</VERS>
      <VERS vnumber="22">Ayero senu Yesu mene abena eyero sena, “Ning ge sinesa auna susuwa oko gosinesa. Na ou dokowang yao zo minarinena, awiya nito teng minarineyato?” Ayero senu awongto sewato, “Yore, teng minarinenato.”</VERS>
      <VERS vnumber="23">Ayero sewato nung awongto eno abena eyero sena, “Ou dokowang yao zo minarinena, awiya minarineyato. Arata nito nana-una zo wawong mera zo wawong mepora adungno mitarineyato auna ge awiya nane saine yao oko. Mama nana nung dubo nuna mene mani ena kotupunasani masi awiya sosenu mitoiya, arare awong amimene masi auna adungno mitarineya.” Ayero sena arauwa.</VERS>
      <VERS vnumber="24">Asewa buro-mani 10 awong ge awiya nigiro otao nunae etobe eno gigiwa meko yena ara.</VERS>
      <VERS vnumber="25">Anewa giro Yesu mene awong yau senu bumuwa eyero sena, “Tawingna emo tuwa mene emo bauno awong sou yaese sinowa. Nupema, emo babuze mene emo bauno puro wosiro awong witao nunae ine yero nowa, awiya gosineya.</VERS>
      <VERS vnumber="26">Ora ninae mene zo ayero oko yae. Ninae-ina zo mene baina yari yero giro enana soremao yero naise.</VERS>
      <VERS vnumber="27">Ora gitau yao yari yero giro enana soumani yero naise.</VERS>
      <VERS vnumber="28">Na Emora Mani mene deka ayero emo bauno na sou yaese okowata, naka natope sou buro nasani nete magayero emo bauno daigairo mekora atu sorero pumari bumuwang.” Ayero sena arauwa.</VERS>
      <CAPTION vref="29">Yesu nung Yeriko napora emo etobe kora yenu diti pagaiwato.</CAPTION>
      <CAPTION vref="29">
        <xref fscope="Mk 10:46-52">Mk 10:46-52</xref>;<xref fscope="Lu 18:35-43">Lu 18:35-43</xref></CAPTION>
      <VERS vnumber="29">Yesu buro-mani nuna aune awong Yeriko napo buwagairo doro bautunewa emo bauno dubu baina amimene awong ago yero bamuwa.</VERS>
      <VERS vnumber="30">Bautunewa emo diti guma yao etobe nagibo deungbera atu adungno mitasani Yesu buro bautuniya ayero sewa nigiro yanakana wawa sinasani eyero sewato, “Tuwa, ning Dawidira sai mene nato eno yo aung!”</VERS>
      <VERS vnumber="31">Yanakana wawa sewato emo bauno mene awongto giro sinasani awang sewa ara. Awang sewa awongto nigiro oko nigao ine yero gewera yero wawa sinasani eyero sewato, “Tuwa, ning Dawidira sai mene nato eno yo-aung!”</VERS>
      <VERS vnumber="32">Ayero sewato giro Yesu mene nagibe atu dopero senu bumuwato awongto atata yero sena, “Na no maze nito eno yanese sineito?”</VERS>
      <VERS vnumber="33">Ayero senu abena eyero sewato, “Tuwa, diti nanato sasa pagaise sinenato.”</VERS>
      <CAPTION vref="34">Yesu nung emo tuwa mene yaine yero Yerusalem nape witina.</CAPTION>
      <CAPTION vref="34">
        <xref fscope="Mk 11:1-11">Mk 11:1-11</xref>;<xref fscope="Lu 19:28-40">Lu 19:28-40</xref>;<xref fscope="Yo 12:12-19">Yo 12:12-19</xref></CAPTION>
      <VERS vnumber="34">Ayero sewato Yesu mene awongto ka eno yo-auno diti nunato ding yenu mena pagaiwato ara. Ayero yero Yesu ago yewato arauwa.</VERS>
    </CHAPTER>
    <CHAPTER cnumber="21">
      <VERS vnumber="1">Yesu buro-mani nuna aune bautunete Yerusalem nape kasa yari sero nasani aune Betefasi napo Oliwa diri susuwara mitina atu kasa yero Yesu mene buro-mani nuna etobe iyengtiti nasani eyero sena,</VERS>
      <VERS vnumber="2">“Nito baungno napo maingkoka atu mitiya gosineyato auna toiro baungno wo dongki maingne geta yao miteyato awiya tamarineyato. Taungno geta besero puro bumaeto.</VERS>
      <VERS vnumber="3">Nito atu nayato zo mene nito atata yai giro abena eyero seputo, ‘Tuwara buro euna mitiya.’ Ayero sayato mena pugariniya.” Ayero sena arauwa.</VERS>
      <VERS vnumber="4">Nona awiya tebeba oko kasa yena. Ge porofete zo mene gitau sena awiya me yaise ayero yena ara. Porofete mene ge eyero gaena,</VERS>
      <VERS vnumber="5">Niye napo Zaiyon auna emo bauno eno eyero tugata yepu nigae: Ewiya gipu! Emo tuwa ninae mene ninae-una butuniya. Nung dubo wosaore nasani wo dongki tame adungno butuniya. Nung wo nona-owi dimao auna mani auna tame adungno butuniya.</VERS>
      <VERS vnumber="6">Arare mani etobe baungno Yesura ge dipunasani</VERS>
      <VERS vnumber="7">dongki aire maingne puro bumuwato taung wori nunae mene tame ero zuwewa Yesu witina ara.</VERS>
      <VERS vnumber="8">Ayenu emo bauno daigairo mene taung wori nunae dutugairo birigairo nagibe atu ero zuwewa. Ora ena mene zo i gomi kapero nagibe atu ero zuwewa ara.</VERS>
      <VERS vnumber="9">Ayero yero emo bauno witao mene gitaure agore gazero bautu nasani wawa sero eyero sewa, “Oro, oro, Dawidira sai. Tuwara bera butunesa, ning awiya bowi yanene. Uritira atu nowa amimene Tuwa Bayau bowi yaese.”</VERS>
      <VERS vnumber="10">Asinewa Yesu Yerusalem nape witinu napo susuwa awong zabu-butu nasani eyero sewa, “Awe mene butuni nei?”</VERS>
      <VERS vnumber="11">Ayero sewa emo dubu baina amimene abena eyero sewa, “Awiya porofete Yesu. Nung Galilaya tawingna Nasarete nape atu kasa yena amimene butuniya.”</VERS>
      <CAPTION vref="12">Yesu mene wina-piti yao emo ena Tuwa Bayaura ibu bainana atu tunena.</CAPTION>
      <CAPTION vref="12">
        <xref fscope="Mk 11:15-19">Mk 11:15-19</xref>;<xref fscope="Lu 19:45-48">Lu 19:45-48</xref>;<xref fscope="Yo 2:13-22">Yo 2:13-22</xref></CAPTION>
      <VERS vnumber="12">Yesu mene Tuwa Bayaura ibu bainana witiro nona wina-piti nasani mitiwa awong awiya tunena ara. Ayero nasani moni darawa yao emora tewo arita emo ni gumo ibu atu zawing pugao auna buro nasani nauwa auna apa adumao awiya ininu kapetegaina.</VERS>
      <VERS vnumber="13">Ayero nasani eyero sena, “Ge gayao zo eyero mitiya era, Ibu nana awiya isa saora ibu mitaise. Arata ninae yeteya ibu ewiya ugaing yao emora pungyao masi ine niya.” Ayero sena arauwa.</VERS>
      <VERS vnumber="14">Ibu bainana atu nenu emo diti guma yaore asama yaore nuna-una bamuwa kora yena ara.</VERS>
      <VERS vnumber="15">Ayero yenu pirisa babuze aune sao tauyao ge gipao emo awong tani putoungne nuna gigiwa ara. Nupema, mani mamani mene Tuwa Bayaura ibura atu yawa yawa nasani, “Oro, oro, Dawidira sai,” ayero sewa nigiwa ara. Arare tani putoungne giro mani mamanina ge nigiro awong tini kapena.</VERS>
      <VERS vnumber="16">Tini kapenu Yesu eno eyero sewa, “Awong emimene ge ewiya sineya nigitinesita?” Ayero sewa abena eyero sena, “Nigitinena. Arata niye ge gayao zo eyao mitiya awiya oko zazagairo gao mene saine neya, awiya! Mani mamanikaka arita mani wuire auna dubo nunae pumasa eo yai nunae-una bera atu bowi yao nina iwaing kasa yariniya.”</VERS>
      <VERS vnumber="17">Ayero sero awong doro Yerusalem nape atu wosiro Betani nape yero atu awina arauwa.</VERS>
      <CAPTION vref="18">I fik zo mene Yesura bera soyena.</CAPTION>
      <CAPTION vref="18">
        <xref fscope="Mk 11:12-14">Mk 11:12-14</xref>, 20-24</CAPTION>
      <VERS vnumber="18">Yesu mene gora-gara napo Betani doro nupema tera Yerusalem witari sero bautunenu meri yena ara.</VERS>
      <VERS vnumber="19">Ayero yenu nagibo deungbera atu i fik zo dopero mitinu giro i susuwara baungno me kau yero gi gege mitinu giro i aeno eyero sena, “Ning sobe yero me nupema oko iyarinesa.” Ayero sinenu nuna bera i awiya gi nuna irara yenu soyena ara.</VERS>
      <VERS vnumber="20">Ayenu buro-mani nuna awiya giro wawong di gauno eyero sewa, “I awiya nung nono yero mena soyetiye?”</VERS>
      <VERS vnumber="21">Ayero sewa Yesu mene eyero sena, “Na memoko sane. Niye dubo eto oko yao tumo diyao mere dema narineya amimene tani ira atu kasa yetiya ayao awiya ninae yarineya. Awiya gege oko, niye diri oeno eyero sarineya, ‘Diri, ning zokero witora gute.’ Ge sarineya, auna teng kasa yariniya.</VERS>
      <VERS vnumber="22">Ayero yero tumo diyao mere dema nasani aune nona zota zo no eno isa saya kasa yariniya.” Ayero sena arauwa.</VERS>
      <CAPTION vref="23">Yesura putoung auna susuwa gari atata yewa.</CAPTION>
      <CAPTION vref="23">
        <xref fscope="Mk 11:27-33">Mk 11:27-33</xref>;<xref fscope="Lu 20:1-8">Lu 20:1-8</xref></CAPTION>
      <VERS vnumber="23">Yesu mene bautunete Tuwa Bayaura ibu bainana witiro emo bauno uritira ge gipinasani mitinu pirisa babuze aune Yuda emora simai amimene nuna-una baungno nung atata yero sewa, “Ning tani ena yero nosa awiya ana bera yero nosi? Awe mene ning eno senu yero nosi?”</VERS>
      <VERS vnumber="24">Ayero sewa Yesu mene ge abena eyero sena, “Na niye eno atata zo yarinena. Niye abena na eno sarineya, awiya na deka ayero ana bera tani ayero yero noni auna susuwa sarinena.</VERS>
      <VERS vnumber="25">Yohane ge ou suwao buro nuna awiya ana bera nauni, emora berata Tuwa Bayaura bera ing?” Ayero sinasani atata yenu awong ge no sarinenine ayero sinasani dubo gagausewa ara. Ayero yero nuka nuyetope ge wina-se nasani eyero sewa, “Name‘ Tuwa Bayaura bera’ ayero sarinenane, awiya nung eyero sariniya, ‘Arare niye noeno ge nuna oko nigao yewi?’</VERS>
      <VERS vnumber="26">Name‘ Emora bera’ ayero satenane, arata emo bauno mene name eno iwo yowi sero awang nenane. Noeno oko, awong Yohane gosinauwa porofete me yero nauna.”</VERS>
      <VERS vnumber="27">Ayero sero Yesu eno eyero sewa, “Nae oko gosinenane.” Ayero sewa Yesu mene ge abena eyero sena, “Arare na deka ayero ana bera tani ewiya yero noni auna susuwa oko sarinena.”</VERS>
      <CAPTION vref="28">Emo zora mani emodi etobe auna ge eniya.</CAPTION>
      <VERS vnumber="28">Yesu mene eyero sena, “Ungwe diyana nigiro sepu. Emo dekaongkara mani etobe nasani nauwato ara. Arare maung mene mani zo eno eyero sena, ‘Mani, ning yeme baung wain buro yase.’</VERS>
      <VERS vnumber="29">Ayero senu abena sena, ‘Aungwa. Na bure oko babarinena.’ Ayero sero nete dubo darawa yero bure baungna.</VERS>
      <VERS vnumber="30">Bautunenu maung mene nupema mani zo eno ge dekaongka kamaze tugata yero sena ara. Senu giro mani zo amimene abena eyero sena, ‘Yore, nakara yarinena.’ Ayero sero oko babao kara mitina.</VERS>
      <VERS vnumber="31">Arare niye mani awe mene maung nuna-una ge diungna ayero sarinei?” Atata ayero yenu awong eyero sewa, “Mani ge gitau sena.” Ayero sewa Yesu mene eyero sena, “Na memoko sane. Takis pumao emore towangna baunone awong Tuwa Bayau nata Tuwa nunae yaise sero gitau nasani nuna-una mokora toitinaya ninae mene zo ago yari neya.</VERS>
      <VERS vnumber="32">Noeno oko, Yohane kasa yero etutero naora nagibo niye eno gipenu niye ge nuna awang yero yangduwa takis pumao emore ugaing baunone mene ge nuna nigiwa ara. Ayero yewa niye gigiwa, arata niye dubo oko darawa yao, o ge nuna oko nigao yewa.” Ayero sena arauwa.</VERS>
      <CAPTION vref="33">Wain buro diya yao emo memeko-mameko auna ge eniya.</CAPTION>
      <CAPTION vref="33">
        <xref fscope="Mk 12:1-12">Mk 12:1-12</xref>;<xref fscope="Lu 20:9-19">Lu 20:9-19</xref></CAPTION>
      <VERS vnumber="33">Yesu mene eyero sena, “Na ge eniya zo sana nigipu. Emo baina zo mene tawing zora wain urero goma gaero ziuna. Ayero yero wain me mozaora kote baina zo wauno wain buro diya yao emora garo dema yero ayena ara. Ayero aung yero emo ena mene wain buro nuna diya naese sero nung tawing zo ake nibamu auna baungna ara.</VERS>
      <VERS vnumber="34">Baungno nenu wain paora be bunu giro nung me ena pumari kotungno soumani nuna ena iyengtinu baungno diyara una kasa yero sewa giro</VERS>
      <VERS vnumber="35">diya mene iropuro soumani zo puro dero musuna-masuna yewa, ora zo maze zo dewa magayena, ora zo awiya daba mene dewa ara.</VERS>
      <VERS vnumber="36">Ayero yewa burora maung mene nigiro nupema soumani daigairo pugatinaunu bautunauwa nao deka ayao awong eno yero nauwa ara.</VERS>
      <VERS vnumber="37">Ayero nawe duwa giro nung mani yo diyang nuna nibamu amaze eyero kotupu nasani iyengtina ara. ‘Mani nana baungno kasa yai awong giro ge nuna dimarineya,’ ayero sero iyengtinu baungno kasa yenu</VERS>
      <VERS vnumber="38">diya mene mani nuna yo diyang nibamu awiya giro eyero sinasani wina-se yewa ara, ‘Nung amimene nete tawing euna maung yariniya. Arare bungpu, name mani ewiya danane magayai tawing ewiya naname yae.’</VERS>
      <VERS vnumber="39">Ayero sero nung bure atu musuna-masuna nete puro baungno goma bautara atu dewa magayena ara.”</VERS>
      <VERS vnumber="40">Yesu mene ayero sero susuuno eyero sena, “Arare burora maung nung kasa yero buro diya yao emo eno nono yariniye?”</VERS>
      <VERS vnumber="41">Ayero senu awong eyero sewa, “Nung emo memeko-mameko awiya dai oena-paena nete magayarineya ara. Ayero yero diya iwaing ena buro nuna-una pugai awong me kasa nai giro me puro buro maung eno pugati nasani narineya.”</VERS>
      <VERS vnumber="42">Ayero sewa Yesu mene ge eyero susuuno sena, “Uritira ge gayao zo eyero mitiya, awiya niye zazagati nowita? Garo yao emo mene daba zo gigiwa meko yenu yangduwa ara. Arata daba amimene garo autura ziwong yero mitoiya. Nona awiya Tuwara bera kasa yena, arare emo mene gigenane iwaing niya arauwa.</VERS>
      <VERS vnumber="43">Auna sana nigipu. Tuwa Bayau nata Tuwa yero nao auna nagibo awiya ninae-una atu sorero puro dubu zo eno pugarinena. Ayero yana awong buro yero me puro maung eno pugarineya.</VERS>
      <VERS vnumber="44">[Zo nung daba auna tame atu zuwariniya amimene bezariniya. Ora daba amimene emo zora una tame zuwariniya, awiya emo awiya dai bezero pusupasu yero mamanikaka yariniya.]”</VERS>
      <VERS vnumber="45">Ge eniya ayero senu pirisa babuze aune Farisayo emo awong nigiro eyero sewa, “Oiye, nung name eno siniya.”</VERS>
      <CAPTION vref="46">Emo bauno ataora ana-bonene auna ge eniya.</CAPTION>
      <CAPTION vref="46">
        <xref fscope="Lu 14:15-24">Lu 14:15-24</xref>
      </CAPTION>
      <VERS vnumber="46">Ayero sero puro bunari kotungno aune emo bauno mene Yesu nung porofete ayero sero nauwa giro awong emo bauno awang yero yangduwa arauwa.</VERS>
    </CHAPTER>
    <CHAPTER cnumber="22">
      <VERS vnumber="1">Yesu nung ge eniya zo nupema susuuno sena,</VERS>
      <VERS vnumber="2">“Uritira mitoiya amimene nata Tuwa yero nariniya auna susuwa awiya emo tuwa zo mene mani nuna bauno pumaise sero ana-bonene yena auna pugairo sane.</VERS>
      <VERS vnumber="3">Nung nona sosero buro-mani iyengtinu awong baungno emo bowi mena tugata yena awong awiya yuno puro bari bamuwa ara. Baungno sewa arata awong yangduwa.</VERS>
      <VERS vnumber="4">Yangduwa giro emo tuwa mene buro-mani ena nupema tera iyengtiti nasani eyero sena, ‘Niye baungno emo bowi sao awiya eyero tugata yepu: Na kara nona sosetena mitiya. Wo bulimakao babuzere mamanikaka gawire awiya dema sesena dero aero yeteya ara. Ayero yero nona ewezo nibamu kora-makora yero aung yeteya ara. Arare niye bumaya name emo eno bauno pugati nasani nona mininasani yawa yawa yanene.’</VERS>
      <VERS vnumber="5">Emo tuwa mene ayero senu buro-mani baungno sewa awong nigiro oko nigao ine yero zanero tere taira yero bamuwa ara. Zo nung buro nuna-una baungnu, zo nung stowa nuna-una baungnu,</VERS>
      <VERS vnumber="6">ora ena mene zo emo tuwara buro-mani sero pusugairo itinasani saniro puro dewa mamagayewa ara.</VERS>
      <VERS vnumber="7">Ayero yewa emo tuwa mene nigiro tini kapenu giro senu gorobo emo nuna mene baungno emo mani dewa magayewa awiya dero aung yero napo nunae kouyewa awena ara.</VERS>
      <VERS vnumber="8">Ayewa emo tuwa nung buro-mani nuna eno eyero sena, ‘Nona sairo sosao mitiya, arata emo bowi sao awiya awong awang yero yangdoteya, arare na awong abena dotinena.</VERS>
      <VERS vnumber="9">Arare niye napo kakamo sero baungno emo tamarineya awiya teng sero puro bumaese sinena.’</VERS>
      <VERS vnumber="10">Ayero senu buro-mani nuna soma sero baungno emo mekore iwaingne tebe-tabe puro bumuwa augao ibu awiya be buro mitiwa ara.</VERS>
      <VERS vnumber="11">Mitiwa emo tuwa mene awong gari sero witiro emo zo ana-bonene yaora taung wori aung mitinu giro nung eno eyero sena,</VERS>
      <VERS vnumber="12">‘Otao, ning nono yero ana-bonenena taung wori oko wosogao buro mitesi?’ Ayero senu nung ge titi yero doro mitina ara.</VERS>
      <VERS vnumber="13">Ayenu emo tuwa mene buro-mani nuna eno eyero sena, ‘Niye te wawong nuna bunero au daung mumena gaipu. Atu zi aiyamama sero be kerinasani mitae.’”</VERS>
      <VERS vnumber="14">Yesu mene ungwe awiya diro aung yero ge susuuno eyero sena, “Yau sao nigao awiya daigairo ara, arata kora yero yangta gairo pumao awiya zo etoka gege.” Ayero sena arauwa.</VERS>
      <CAPTION vref="15">Awong Yesu takis buro yaora atata yewa.</CAPTION>
      <CAPTION vref="15">
        <xref fscope="Mk 12:13-17">Mk 12:13-17</xref>;<xref fscope="Lu 20:20-26">Lu 20:20-26</xref></CAPTION>
      <VERS vnumber="15">Yesu mene ayero senu Farisayo awong ewe baungno ge mene wao zo itaine yanane dariniya ayero sero ge diro kora-makora yewa.</VERS>
      <VERS vnumber="16">Ayero nete buro-mani nunae arita Herodera Pati auna memba sao amaze ena tugata yero iyengtiwa Yesura una baungno eyero sewa, “Gipao emo, nae susuwa nina gosinonane. Ning ge iwao ge zo oko sinosa. Me gege sinosa ara. Tuwa Bayaura nagibo awiya nae witaota wosao teng tugata yero nosa nigiti nonane. Ning emo witaore wosaore awiya giro awang oko yero nosa.</VERS>
      <VERS vnumber="17">Arare nae ning atata nenane, ning se. Name Yuda emo mene takis moni Roma emora emo tuwa Sisa eno pugati nonane, awiya ning gosinosa teng yero noita aung ing?”</VERS>
      <VERS vnumber="18">Ayero sewa nung dubo nunae-una ge iwao awiya giginu kasa yenu giro eyero sena, “Niye ge iwao emo mene me sao yero nowa. Noeno ge mene na wao itaine nei?</VERS>
      <VERS vnumber="19">Niye takis moni pugati nowa awiya zo gipepu gane.” Ayero senu moni zo taungno gipewa giro</VERS>
      <VERS vnumber="20">nung awong atata yero sena, “Ititire yazore monina mitiya ewiya ana ing?”</VERS>
      <VERS vnumber="21">Ayero senu awong sewa, “Awiya Sisara.” Ayero sewa giro awong eno eyero sena, “Nona Sisara ayero sero giro Sisa eno pugaipu. Ora nona Tuwa Bayaura ayero sero giro Tuwa Bayau eno pugaipu.”</VERS>
      <VERS vnumber="22">Ayero senu awong wawong di gauno doro bamuwa ara.</VERS>
      <CAPTION vref="23">Magayaora atu iropao auna Yesu atata yewa.</CAPTION>
      <CAPTION vref="23">
        <xref fscope="Mk 12:18-27">Mk 12:18-27</xref>;<xref fscope="Lu 20:27-40">Lu 20:27-40</xref></CAPTION>
      <VERS vnumber="23">Wari be dekaongka auna atu Sadukayo emo awong Yesura una kasa yewa ara. Emo amimene magayao awong nupema oko iroparineya ayero sinauwa ara.</VERS>
      <VERS vnumber="24">Awong amimene kasa yero atata yero sewa, “Gipao emo, Mose nung ge eyero gaena. ‘Emo zo mene mani aung magayai giro meta nuna mene bauno noi nuna ataise. Ayero yero aune tato nuna eno mani zo pumaise.’</VERS>
      <VERS vnumber="25">Arare nanae-una towang tatomani metamani 7 nasani nauwa. Arare tato kiyongne nunae mene bauno puro mani oko pumao nawe magayenu, meta nuna wese mene bauno noi nuna awiya atina.</VERS>
      <VERS vnumber="26">Nung deka ayero nete magayenu meta maingkoka zo mene bauno dekaongka amaze nupema atina. Ayero yerota yero ayero butunawe metamani 7 apakana magayero aung yewa ara.</VERS>
      <VERS vnumber="27">Ayero yewa aune bauno noi nunae awiya ago magayena ara.</VERS>
      <VERS vnumber="28">Arare awong apakana bauno dekaongka amaze atiwa, arare be magayao mene nupema iroparineya be aune bauno awiya ana yariniye?”</VERS>
      <VERS vnumber="29">Ayero sewa Yesu mene awong eno eyero sena, “Niye Tuwa Bayaura ge gayao aune Tuwa Bayaura putoung awiya oko gosinowa, aeno ge meba wosopapatineya.</VERS>
      <VERS vnumber="30">Magayao mene iropuro nupema oko wina-ati yarineya. Awong uritira angelo ine yero tebeba narineya.</VERS>
      <VERS vnumber="31">Arare iropaora sineya aeno sane. Tuwa Bayau nung ge eyao niye eno sena amaze niye oko zazagairo gao mene saine neya, awiya!</VERS>
      <VERS vnumber="32">Nung eyero sena, Na Abrahamto Isaka arita Yakobo auna Tuwa yero nona. Tuwa Bayau nung emo magayao ayero sero nonane awiya gosinoi seka gege yero nowa. Arare nung emo magayaora Tuwa okowata, nung emo seka mitowa auna Tuwa yero mitoiya.”</VERS>
      <VERS vnumber="33">Yesu mene ge ayero senu emo bauno dubu baina amimene ge nuna awiya nigiro wawong di gauno yawa yawa yewa arauwa.</VERS>
      <CAPTION vref="34">Sao tauyao ge nomi mene gitau yao baina niye, auna Yesu atata yewa.</CAPTION>
      <CAPTION vref="34">
        <xref fscope="Mk 12:28-34">Mk 12:28-34</xref>;<xref fscope="Lu 10:25-28">Lu 10:25-28</xref></CAPTION>
      <VERS vnumber="34">Yesura ge mene Sadukayo emo puro wosina. Ayero yenu Farisayo awong nigiro au dekaongna gairo</VERS>
      <VERS vnumber="35">otao nunae zo Yudara sao tauyao ge susuwa nigiro baingtao aeno sewa nung Yesu etegari sero eyero sena,</VERS>
      <VERS vnumber="36">“Gipao emo, sao tauyao ge nomi mene gitau yao baina niye?”</VERS>
      <VERS vnumber="37">Ayero senu Yesu mene eyero sena, “‘Ara tamao nina bainakama awiya Tuwa Bayau nina nuna-una mitaise. Ayero nasani dubore ititire kotumaore nina mene nung sou ye.’</VERS>
      <VERS vnumber="38">Sao tauyao ge amimene sao tauyao ge apakana awiya daigati nasani bainakama niya.</VERS>
      <VERS vnumber="39">Nupema zo eyero mitiya awiya awongto dekaongka neyato ara. ‘Ning nika nitope aratapunosa, deka aine emo ena eno ye.’</VERS>
      <VERS vnumber="40">Sao tauyao ge etobe amimene Mose aune porofete ge nunae apakana auna gera poza nibamu neyato.” Ayero sena arauwa.</VERS>
      <CAPTION vref="41">Yesu nung nuka nutope susuwa nuna-una awong atata yena.</CAPTION>
      <CAPTION vref="41">
        <xref fscope="Mk 12:35-37">Mk 12:35-37</xref>;<xref fscope="Lu 20:41-44">Lu 20:41-44</xref></CAPTION>
      <VERS vnumber="41">Farisayo emo au dekaongna gairo newa Yesu mene awong atata yero sena,</VERS>
      <VERS vnumber="42">“Niye Yuda emora Sorao Emo yazo Kristo aeno no sinowi? Nung sai ana ing?” Ayero senu awong abena eyero sewa,</VERS>
      <VERS vnumber="43">“Nung Dawidira sai.” Ayero sewa Yesu mene abena eyero sena, “Niye Kristo nung Dawidira sai sineya, aune Dawidi noeno Oweno mene gaenu aune Kristo eno‘ Tuwa nana’ ayero seni? Ayero sinena, noeno oko, Dawidi mene eyero sena,</VERS>
      <VERS vnumber="44">Tuwa mene tuwa nana eno eyero sena, ‘Ning buro wawong me nana-una adungno mitasa na iwo dubu nina awiya benaung nina ina pugana izarinesa.’</VERS>
      <VERS vnumber="45">Arare aune Dawidi mene Kristo eno Tuwa nana ayero sena ara. Arare Kristo nung nono yero Dawidira sai yariniye?”</VERS>
      <CAPTION vref="46">Awong sao tauyao ge gipao emo aune Farisayo auna ge iwao awiya umo yaese sena.</CAPTION>
      <CAPTION vref="46">
        <xref fscope="Mk 12:38-39">Mk 12:38-39</xref>;<xref fscope="Lu 11:43">Lu 11:43</xref>,46; 20:45-46</CAPTION>
      <VERS vnumber="46">Ayero sinasani atata yenu awong ge abena kapete gari yero ge kau yewa ara. Ayero yero nung nupema atata yari oko kotumuwa.</VERS>
    </CHAPTER>
    <CHAPTER cnumber="23">
      <VERS vnumber="1">Be auna atu Yesu mene emo bauno dubu baina aune buro-mani nuna aeno eyero tugata yena,</VERS>
      <VERS vnumber="2">“Sao tauyao ge gipao emo aune Farisayo awong Mosera sao tauyao ge gipao emo yero nowa.</VERS>
      <VERS vnumber="3">Aeno ge sero gipero ayaya teng nigiro diungpu. Ora nao nunae ami zo ago oko nae. Noeno oko, awong be gege mene sao awiya zo sinowa, arata dimao mene zo oko dipunowa.</VERS>
      <VERS vnumber="4">Awong sao tauyao ge witao nona mouyao ine awiya kora yero gausero diro ninae una tame pugairo dimaese sinowa. Arata nuka nuyetope dimao zo awang sero nowa ara.</VERS>
      <VERS vnumber="5">Nona yero nowa amaze emo mene giro ara tamaese aeno gege yero nowa ara. Awong Tuwara ge ena gaero puro paus mamanikakara pugairo megeteta waweng diro puro naese sao <NOTE type="study">+  23:5  Paus megete diyao. Gitau Tuwa Bayau mene ge pungyao zo eyero sena: Ge nana dubo ninae-ina o be ninae-ina mitaise. Niye ge nana wawong ninae-ina o megoto ninae-ina sikigairo diro puro neupu. Awiya awong ge nuna yangduwao eno awang sena. Arata awong ge pungyao auna susuwa oko giro baitao yero nasani ge amaze papiyara gaero singgairo paus mamanikakara pugairo zo wawong mepora zo megete ayero sikigairo diro puro nauwa. Yuda emo witao mene paus amaze isa saora bera gege diro puro nauwa. Arata Farisayo mene zo awong taung nunae puro witari sero paus mamanikaka okowata, paus babuze-babuze amaze be ozaung sikigairo diro puro nasani yero nauwa. </NOTE> , awiya daigairo paus babuze diro puro nowa, awiya gosineya. Nupema, taung wori bera angsi imokakaung sipunowa kirikoro yero mitoiya, awiya gosinowa.</VERS>
      <VERS vnumber="6">Ayero nasani ana-bonene yero minaora bera atu awong emo baina siya asero nona baina pugaya minari sinowa. Nupema yere ibura atu emo baunona benaungna atu adumari aratapunowa.</VERS>
      <VERS vnumber="7">Emo bauno mene kakame atu awong arugati nasani yazo bowire nunae de ika gaese aratapunowa. Ayero yero yazo nunae gipao emo asaya nigari yawa yero nowa.</VERS>
      <VERS vnumber="8">Arata ninae mene zo emo bauno ena mene niye gipao emo asaese oko sae. Noeno oko, gipao emo ninae dekaongka gege niya. Arare niye apakana otao gamao gege.</VERS>
      <VERS vnumber="9">Ayero yero tawingna emo zo eno‘ gera maung nanae’ oko sae. Maung ninae dekaongka uritira mitiya a gege ara.</VERS>
      <VERS vnumber="10">Awong niye gitau yao asaese adeka dema oko sae. Gitau yao ninae dekaongka awiya Sorao Emo ninae Kristo ara.</VERS>
      <VERS vnumber="11">Zo nung sou ninae yariniya amimene baina ninae yariniya.</VERS>
      <VERS vnumber="12">Zo nung nuka nutope puro wiwitinasani nai giro Tuwa Bayau mene nung puro wosariniya. Ora zo nung wosiro nariniya, awiya Tuwa Bayau mene yazo nuna de ika gariniya.</VERS>
      <CAPTION vref="13">Yesu mene Farisayo emo gera pugaina.</CAPTION>
      <CAPTION vref="13">
        <xref fscope="Mk 12:40">Mk 12:40</xref>;<xref fscope="Lu 11:39-42">Lu 11:39-42</xref>,44,52; 20:47</CAPTION>
      <VERS vnumber="13">Oiye, sao tauyao ge gipao emo arita Farisayo. Niye ge iwao emo me sao yero nowa. Emo bauno awong uritira mokora towari sero nowa ninae awong musugairo nasani uritira garo be gazero nowa ara. Niye nika niyetope oko towao nasani aune awong towari sinowa awang sinowa ara.</VERS>
      <VERS vnumber="14">[Oiye, sao tauyao ge gipao emo arita Farisayo. Niye ge iwao emo me sao yero nowa. Niye bauno yu magayao auna wau amaze sorero puro nowa. Ayero nasani pasena ninae worero me sao yero nasani isa imoko-kaungkaung sinowa. Isa imoko-kaungkaung mene pasena ninae oko worao yatei siya, awiya ago abena ninae meko maingkoka gege pumateya. Arata niye isa imoko-kaungkaung mene pasena ninae worero yero me sao yero nowa, arare auna ago abena ninae mou-mesayao nibamu tamarineya.]</VERS>
      <VERS vnumber="15">Oiye, sao tauyao ge gipao emo arita Farisayo. Niye ge iwao emo me sao yero nowa. Niye emo dekaongka amimene tani ninae ago yaise sero tawingne witore buwagairo bautunowa ara. Arare ayao amimene niye aune dema tairo noi aune niye nung tugata yero nowa nung kowa iyaore auna gerao yero witiro niye daigatinoiya ara.</VERS>
      <VERS vnumber="16">Oiye, gitau yao emo diti guma yetugao. Niye eyero sinowa, ‘Tuwa Bayaura ibu baina auna ikogati nasani sao tauyao awiya piti. Ora Tuwa Bayaura ibu bainana simao nona mitiya auna ikogati nasani sao tauyao amimene zo me.’ Ayero sinowa.</VERS>
      <VERS vnumber="17">Oiye, dau emo diti guma yetugao. Tuwa Bayaura ibu baina awiya dang mitoiya aeno ibura simao nona awiya dang mitoiya ara. Arare nona nomi mene memoko nibamu niye, ibura simao meneta ibu mene niye?</VERS>
      <VERS vnumber="18">O zo eyero sinowa, ‘Aitara ikogati nasani sao tauyao awiya me aung. Ora zawing aita tame mitiya auna ikogati nasani sao tauyao amimene me ara.’</VERS>
      <VERS vnumber="19">Oiye, emo diti guma yao ine. Aita awiya dang mitoiya aeno nuna-una tame zawing pugao amimene dang yero noiya ara. Arare nona nomi me noiye, zawing meneta aita mene niye?</VERS>
      <VERS vnumber="20">Arare zo nung aitara ikogairo sai tauyai aita arita aita tame nona mitiya awiya dema gamariniya ara.</VERS>
      <VERS vnumber="21">Ora zo nung kara Tuwa Bayaura ibu bainana ikogairo sai tauyai giro ibu baina arita Tuwa Bayau ibu bainana atu noiya awiya dema gamariniya ara.</VERS>
      <VERS vnumber="22">Ora zo nung uritira ikogati nasani sai tauyariniya, awiya Tuwa Bayaura adumao masi aune adumaora maung aune dema gamariniya.</VERS>
      <VERS vnumber="23">Oiye, sao tauyao ge gipao emo arita Farisayo. Niye ge iwao emo me sao yero nowa. Niye i bure ninae-ina nona piti amaze dubu wawong etobe auna atu dekaongka teng auna Tuwara gerao ayero sero pugatinowa. Ayero nasani sao tauyao gera agewa nona me—emo eno yanenese saota mono pumaota sero dimao—awiya yangdoro nowa wowosinoiya ara. Niye dubu wawong etobe auna atu dekaongka Tuwa Bayau eno pugati nasani nona me awiya dema yatei siya, awiya teng yatiya.</VERS>
      <VERS vnumber="24">Niye gitau yao emo diti guma yao. Niye ou minao ninae auna atu kumisa gutinoi giro awang nasani u pasi pugairo yasagati nowa. Arata wo kamel nona baina awiya niye mena nukinowa arauwa. <NOTE type="study">+  23:24  Kamel nukao. Farisayo awong Tuwa Bayaura sao tauyao ge babuze awiya yangdoro sao tauyao ge nunae mamanikaka awiya ago yero baingtiti nasani nauwa. Aeno Yesu mene sao tauyao ge babuze amaze puro wo kamel auna pugairo sena.</NOTE></VERS>
      <VERS vnumber="25">Oiye, sao tauyao ge gipao emo arita Farisayo. Niye ge iwao emo me sao yero nowa. Au-tao ninae taung tame gege saitinowa pewayero noiya. Arata auna mokora dubo-dubo yero ugaing yero nowa auna nona meko amimene be bumao mitiya ara.</VERS>
      <VERS vnumber="26">Farisayo emo diti guma yao. Ning gitau au-tao moko sayasa pewa yai aune taung nuna deka ayero pewa yari niya arauwa.</VERS>
      <VERS vnumber="27">Oiye, Farisayo, ge iwao emo me sao yero nowa. Niye biriti simao ayao ine. Biriti nung buyong asiyang mene simao, arata tura mokora awiya emo weture magayao gungyaore amimene mitiya ara.</VERS>
      <VERS vnumber="28">Niye awiya deka ayao ine taung aingso ninae mene emora benaungna wosewa sao yero nowa. Arata dubo ninae mene zo ge iwaore uritira ge gera gaira yao mene bebumao arauwa.</VERS>
      <CAPTION vref="29">
        <xref fscope="Lu 11:47-51">Lu 11:47-51</xref>
      </CAPTION>
      <VERS vnumber="29">Oiye, sao tauyao ge gipao emo arita Farisayo. Niye ge iwao emo me sao yero nowa. Porofetera biriti yero nowa wosewa yero noiya, a nasani ge emo matura biriti sipunowa.</VERS>
      <VERS vnumber="30">Ayero nasani eyero sinowa, ‘Aya ewowo naname nasani nauwa aune natenane, awiya awong aune dema tairo porofete oko dero sisigatenane.’</VERS>
      <VERS vnumber="31">Ewowo ninae gitau porofete dedunauwa awiya niye ge ayero sinasani aune saisibuna nunae yero nowa auna susuwa ninae awiya keregatineya ara.</VERS>
      <VERS vnumber="32">Arare porofete daora buro aya ewowo ninae mene zayewa, awiya yero besugaipu!</VERS>
      <VERS vnumber="33">Niye yi mani. Niye yira mani awiso. Pasenana abena kowa iyaore auna babao awiya nugu yai niye nono yero daigarinei?</VERS>
      <VERS vnumber="34">Arare na eyero sinena ara. Na naka natope porofete aune kotumao emo arita gipao emo ena ninae-ina iyengtana baya niye ena daya mamaga yarineya, ora ena awiya i pasaora darineya, ora ena zo yere ibu ninae-ina atu waung mene darineya, awong ena ago iniro tunaya napo sero babaya baungno pupunasani dedunasani ayero yarineya.</VERS>
      <VERS vnumber="35">Ayero naya tawingna atu emo pewa yetugao awiya dedunauwa mamaga nauwa auna abena ninae-ina kasa yariniya ara. Gitau yemaoko otu emo pewayao zo yazo Abel awiya dewa magayena auna atu gorobo zayena awiya bumao gege butu nawe dunu ninae Berekayara mani Zekaraya nung aita tumana atu dewa magayena auna abena awiya ninae-ina kasa yariniya.</VERS>
      <VERS vnumber="36">Na memokoba niye eno sane. Gorobo apakana auna pasenana abena awiya emo bauno yeme tawingna etu neya auna-una kasa yariniya.</VERS>
      <CAPTION vref="37">Yesu mene Yerusalem napo susuwa eno sero zi sero yena.</CAPTION>
      <CAPTION vref="37">
        <xref fscope="Lu 13:34-35">Lu 13:34-35</xref>
      </CAPTION>
      <VERS vnumber="37">O Yerusalem emo bauno, Yerusalem emo bauno. Niye porofete dedunowa magayero nowa. Nupema Tuwa Bayau mene ge emo ninae-ina iyengtitinoi butunowa awong awiya daba mene dedunowa magayero nowa. Kokora ai mene mani awiso nuna wati wese pugairo sanitinoiya deka ayao ine nane emo bauno niye puro pu dekaongna gari yero nona niye awang sinowa.</VERS>
      <VERS vnumber="38">Arare Tuwa Bayau mene napo ninae yangduwai yanero mitariniya, awiya gipu.</VERS>
      <CAPTION vref="39">Yesu mene Tuwa Bayaura ibu baina disaya aung yariniya auna ge sena.</CAPTION>
      <CAPTION vref="39">
        <xref fscope="Mk 13:1-2">Mk 13:1-2</xref>;<xref fscope="Lu 21:5-6">Lu 21:5-6</xref></CAPTION>
      <VERS vnumber="39">Sana nigipu. Niye na oko gao nasani nete eyero sinasani aune na nupema garineya, ‘Tuwara bera butuniya nung awiya bowi yanene.’” Yesu mene ayero sena arauwa.</VERS>
    </CHAPTER>
    <CHAPTER cnumber="24">
      <VERS vnumber="1">Yesu nung Tuwa Bayaura ibu bainana atu kasa yero bautunenu buro-mani nuna mene nuna-una baungno ibu bainana garo gipari sewa.</VERS>
      <VERS vnumber="2">Ayero yewa nung ge abena eyero sena, “Nona apakana miti gosineya auna na memoko sana nigipu. Iwo mene ibu kasero disaya aung yariniya. Ibura daba zo oko duwaya zora una tame mitariniya.”</VERS>
      <CAPTION vref="3">Ago yaya-biyaya tawingna etu kasa yariniya auna ge sena.</CAPTION>
      <CAPTION vref="3">
        <xref fscope="Mk 13:3-13">Mk 13:3-13</xref>;<xref fscope="Lu 21:7-19">Lu 21:7-19</xref></CAPTION>
      <VERS vnumber="3">Yesu nung Oliwa diri witiro adungno mitinu buro-mani nuna mene nata nuna-una baungno atata yero sewa, “Nona sesesa awiya be nazi kasa yariniye? Ora kasa yao be nina, o tawing aung yaora be awiya nugu nai tani nomi kasa yai ganane kasa yariniye?”</VERS>
      <VERS vnumber="4">Ayero sewa Yesu mene eyero tugata yena, “Emo ena mene dubo ninae sisiganeya, umo yero baingtiti nasani neupu.</VERS>
      <VERS vnumber="5">Noeno oko, emo witao amimene kasa yero esega nana una yero eyero sarineya, ‘Na Kristo Sorao Emo ninae era.’ Ayero sinasani emo bauno daigairora dubo sisigarineya.</VERS>
      <VERS vnumber="6">Niye winade nugu etu narineya awiya gosinasani aune nupema winade-wanade ake-akemo otu narineya auna bowi dema nigarineya. Nigiro awang oko yae. Nona awiya gitau kasa yaise sao mitiya. Nona ayao ine kasa yariniya, arata tawingna be mena oko aung yariniya.</VERS>
      <VERS vnumber="7">Dubu zo mene iropuro emo tuwa enana dubu aune dema winade-wanade yarineya. Dora botiyo babuze kasa yerota kasa yero yariniya. Nupema, dumi babuze iperota ipero yariniya.</VERS>
      <VERS vnumber="8">Bauno mani pumari yero nowa yaya gitau mena maingkoka zayero noiya. Arata ago yaya bainakama kasa yero noiya. Ayao ine yaya sesena awiya kasa yai aune yaya bainakama ago kasa yariniya, awiya garineya.</VERS>
      <VERS vnumber="9">Be auna atu emo ena mene niye puro iwora waweng pugaya puro dedunasani gainasani ayero daya mamaga yarineya. Tawing sero sero auna emo bauno mene na eno tini kapao pupunasani niye buro-mani nana aeno iwo yarineya ara.</VERS>
      <VERS vnumber="10">Be aune emo daigairo amimene uritira ge yangduwarineya. Doro ge wina-se nasani otao nunae awiya puro pu iwora waweng gairo iwo wina-ye yarineya ara.</VERS>
      <VERS vnumber="11">Ora porofete ge iwao daigairo mene kasa yero emo daigairo auna dubo sisigarineya ara.</VERS>
      <VERS vnumber="12">Uritira ge dao mene bainakama yariniya susuwa aeno emo bauno daigairo auna mono pumao buro awiya aung yariniya ara.</VERS>
      <VERS vnumber="13">Arare zo nung uritira ge puro iniro takasero nasani tauyero dopero nete magayariniya nung awiya Tuwa Bayau mene sorero pumariniya.</VERS>
      <VERS vnumber="14">Tuwa Bayau nata Tuwa yero nariniya auna ge bowi amimene tawing sero sero teng babai emo dubu giti mene nigaya aune be aung yariniya arauwa.</VERS>
      <CAPTION vref="15">Nona meko nibamu zo kasa yariniya.</CAPTION>
      <CAPTION vref="15">
        <xref fscope="Mk 13:14-23">Mk 13:14-23</xref>;<xref fscope="Lu 21:20-24">Lu 21:20-24</xref></CAPTION>
      <VERS vnumber="15">Arare nona meko nibamu gera yao, porofete Daniel mene nona auna ge gaena, amimene ibu bainana masi dang auna dopai garineya ara. (Ge zazagatinesa amimene nigiro baingti.)</VERS>
      <VERS vnumber="16">Ayao ine kasa yai giro Yudaya tawingna mitarineya amimene awang yero sungno baungno diri naese.</VERS>
      <VERS vnumber="17">Ayero nasani zo nung garo nuna-una opesara atu mitariniya amimene nona-owi nuna gare mitiya awiya pumari oko towaise.</VERS>
      <VERS vnumber="18">Ora zo nung bure atu nariniya amimene taung wori nuna doti mitiya awiya pumari oko kapetegairo nape babaise.</VERS>
      <VERS vnumber="19">Oiye, bauno mesare arita bauno mani wuire, awong yanakana sumao ine teng oko, arare na awong eno yo apunena.</VERS>
      <VERS vnumber="20">Awang yero sungno babao ninae awiya wara be aune ta Sabat iya auna atu kasa yai wa meneta Sabat iyara sao tauyao ge mene niye gazao eno, Tuwa isa sepu.</VERS>
      <VERS vnumber="21">No eno oko, be auna atu mou bainakama kasa yariniya ara. Tawing kasa yena atu zayero butunawe duwa mou zo ayao ine oko kasa yena. Arata ago zo ayao ine nupema oko kasa yariniya.</VERS>
      <VERS vnumber="22">Arare Tuwa mene be awiya oko kapao yatiya, awiya emo bauno apakana sisigairo aung yateya. Ora nung dubu gerao nuna eno yero aune be awiya kapena, arare apungkaka yariniya ara.</VERS>
      <VERS vnumber="23">Arare be aune emo zo mene niye eno eyero sai oko nigae, ‘Era Sorao Emo naname ara.’ Ora, ‘Sorao Emo naname ora.’ Ge ayao ine sero buro baungno ayaya oko nigae.</VERS>
      <VERS vnumber="24">Be auna atu Sorao Emo ge iwao enane porofete ge iwao enane amimene kasa yarineya. Kasa yero emora dubo sisigari sero tani putoungne ena arita tani benaung seka ena witao awiya yarineya. Ayero nasani Tuwa Bayaura dubu gerao awiya dema dubo sisigari sero buro yarineya ara. Arata awong Tuwa Bayaura dubu gerao auna dubo sisigao ine teng oko, arare yero tetere yarineya ara.</VERS>
      <VERS vnumber="25">Na nona ago kasa yariniya auna ge niye eno bere-bere sinena.</VERS>
      <VERS vnumber="26">Arare aune‘ Kristo soma emo aung auna atu kasa yeti gigenane,’ ayero saya oko gari babae. Ora‘ Garo mokora atu pungyero miti gigenane,’ awiya dema ayero saya oko nigae.</VERS>
      <VERS vnumber="27">Noeno oko, bibiya mene papari-papari yero noi wari witaora atu baung deung enaba wari wosaora yero aung yero noiya, deka ayao ine na Emora Mani mene kasa yarinena.</VERS>
      <VERS vnumber="28">Buro awinoi ni owa mene iyao boingsa giro dowinowa.</VERS>
      <CAPTION vref="29">Ago Emora Mani bumari niya.</CAPTION>
      <CAPTION vref="29">
        <xref fscope="Mk 13:24-27">Mk 13:24-27</xref>;<xref fscope="Lu 21:25-28">Lu 21:25-28</xref></CAPTION>
      <VERS vnumber="29">Yaya kokoni yao iwore dema aung yai aune wari mume yariniya. Ayero yai inona waegao awiya dema aung yariniya. Arasa uritira atu zokero wosariniya. Ayero nai aune putoung uritira mitowa amimene iparineya.</VERS>
      <VERS vnumber="30">Ayero yai aune Emora Mani auna owe uritira atu kasa yai tawing sero sero auna emo bauno amimene zi sinasani mitaya aune na Emora Mani mene uritira bereze tame atu putoungne waegao bainane aune dema kasa yana garineya ara.</VERS>
      <VERS vnumber="31">Arare to baina pisaya ge sai na angelo dubu nana iyengtana tawing ageware ageware ikata enaka auna baungno dubu gerao nana pumarineya ara.</VERS>
      <CAPTION vref="32">
        <xref fscope="Mk 13:28-31">Mk 13:28-31</xref>;<xref fscope="Lu 21:29-33">Lu 21:29-33</xref></CAPTION>
      <VERS vnumber="32">Niye i fik auna tani awiya kotungno aune susuwa zo gipu. Bowang nuna botu kasa yero dang iwaing ditinowa be aune niye giro, ‘O warira be nugu niya,’ ayero sero nowa ara.</VERS>
      <VERS vnumber="33">Arare nona awiya apakana kasa yero aung yai giro eyero sepu, ‘Nung nugu yetiya. Be towaora bautara dodopiniya.’</VERS>
      <VERS vnumber="34">Na meba sane. Emo bauno yeme tawingna etu neya amimene oko magayero aung yao naya aune tani awiya apakana kasa yero aung yariniya ara.</VERS>
      <VERS vnumber="35">Ago uritire tawingne awongto disero aung yarineyato ara, arata ge nana mene zo oko disero aung yariniya.</VERS>
      <CAPTION vref="36">Yesu kasa yaora be nuna awiya oko gosinenane.</CAPTION>
      <CAPTION vref="36">
        <xref fscope="Mk 13:32-37">Mk 13:32-37</xref>;<xref fscope="Lu 17:26-30">Lu 17:26-30</xref>, 34-36</CAPTION>
      <VERS vnumber="36">Ora tani kasa yariniya auna wari beta aua be awiya emo zo mene oko gosiniya. Uritira angelo awong deka ayero oko gosineya. Na Mani nuna deka ayero oko gosinena. Mama nung nata gosiniya.</VERS>
      <VERS vnumber="37">Tani gitau Noa wangna oko witao aune yero nasani nauwa deka ayao ine naya aune na Emora Mani kapete gairo bumarinena.</VERS>
      <VERS vnumber="38">Awong wabamu baina oko dao aune nona pupu nasani mini nasani ayero nasani bauno wina-darawa yero atiti nasani nauwa. Ayero nasani kara nauwita ayero sero newa Noa wangna witina ara.</VERS>
      <VERS vnumber="39">Witinu awong wabamu baina dero butunena awiya oko gao mitiwa ou baina buro awong nukero aung yena ara. Emora Mani auna kasa yao bera atu deka ayero yarineya.</VERS>
      <VERS vnumber="40">Be auna atu emo etobe bure atu nayato na zo puro zo yangduwarinena.</VERS>
      <VERS vnumber="41">Bauno etobe ma yeti nasani mitayato na zo puro zo yangduwari nena.</VERS>
      <VERS vnumber="42">Tuwa ninae mene be nazi kasa yariniye, awiya niye oko gosineya, arare dubo ninae diya yero baingtiti nasani neupu.</VERS>
      <VERS vnumber="43">Niye susuwa eyero gipu. Garo zora maung mene ugaing emo pingne bumariniya awiya gatiya, awiya nung seka ayero mitasani garo nuna diya yero baingtai ugaing emo oko towatiya.</VERS>
      <VERS vnumber="44">Arare Emora Mani auna kasa yao be oko gao nasani na oko bumarinena ayero sinaya be aune bumarinena. Ayao eno niye kora makora nasani neupu.</VERS>
      <CAPTION vref="45">Kasa yao be nuna awiya diya yanenese sero soumani zora pugairo sena.</CAPTION>
      <CAPTION vref="45">
        <xref fscope="Lu 12:41-48">Lu 12:41-48</xref>
      </CAPTION>
      <VERS vnumber="45">Niye soumani iwaing yero neupu. Soumani iwaing nung kotumao iwaing puro nai giro emo tuwa nuna mene nung soumani nuna apakana diya yaise sariniya. Nung awong diya nasani wo ma awong eno pugatinaise sariniya ara. Emo tuwa nuna mene buro ge awiya nung eno pugairo doro baungno nariniya.</VERS>
      <VERS vnumber="46">Arare soumani amimene buro nung eno sao awiya teng dipunasani nai, emo tuwa nuna mene kapete gairo buro nuna-una me giro tani iwaing nung eno yai yawa yawa yariniya.</VERS>
      <VERS vnumber="47">Na memokoba sane. Emo tuwa nuna mene diya buro baina soumani eno pugati nasani nona nuna apakana diya yaise sariniya.</VERS>
      <VERS vnumber="48">Ora soumani awiya nung diya buro nuna pore nasani dubo nuna mene eyero sariniya, ‘Emo tuwa nana mene mena oko kapete gariniya. Nete ago kapete gariniya.’</VERS>
      <VERS vnumber="49">Ayero sinasani emo bauno sou buro yero nowa awiya dero gera gaira nasani otao nuna ena ou tauyao miniro dau yero nowa awong aune dema ana-bonene nasani ou tauyao mini nasani ayero nasani dau yarineya ara.</VERS>
      <VERS vnumber="50">Ayero nasani nete emo tuwa nuna kapete gaora be awiya oko gao nasani nung mena oko kapete gariniya ayero sinasani nai, emo tuwa nuna kapete gairo bumariniya.</VERS>
      <CAPTION vref="51">Baunodidi wawong etobe auna ungwe.</CAPTION>
      <VERS vnumber="51">Buro soumani awiya yanakana wezero dero ge iwao emo awong abena tamarineya masi deka auna pugariniya. Atu zi aiyamama be kerero sinasani engweze-pangweze nasani mitariniya arauwa.</VERS>
    </CHAPTER>
    <CHAPTER cnumber="25">
      <VERS vnumber="1">Be baina awiya kasa yai aune uritira mitoiya amimene nata Tuwa yero nariniya auna susuwa awiya eyero kasa yariniya. Na sou baunodidi 10 auna pugairo sana nigipu. Emo zo mene bauno gerao nuna atari sero bauno gerao auna maungna una bauna. Bautunenu sou baunodidi 10 amimene emo awiya nagibe atu taungno puro bumari sero damana nunae puro bamuwa ara.</VERS>
      <VERS vnumber="2">
        <xref fscope="Baunodidi 5">Baunodidi 5</xref> awong awiya dau, ora 5 awong mene zo kotumaore.</VERS>
      <VERS vnumber="3">Arare dau mene damana nunae gege pumuwa ara. Garewa nunae ou oko sukuno pumao.</VERS>
      <VERS vnumber="4">Arata kotumaore mene damana nunae puro ou garewara dema sukuno puro aune bamuwa ara.</VERS>
      <VERS vnumber="5">Arare emo awiya mena oko bumao, nimoi nenu awong diya mitete magayero giro auriti awinewa ara.</VERS>
      <VERS vnumber="6">Auriti awinewa ping towang daung singsang gainu aune wawa zo eyero kasayena, ‘Emo butuniya. Iropungpu, baungno tamanene!’</VERS>
      <VERS vnumber="7">Arare baunodidi 10 awong nigiro giro iropuro damana nunae kora-makora yewa ara.</VERS>
      <VERS vnumber="8">Ayero newa baunodidi dau awong iropuro baunodidi kotumaore aeno eyero sewa, ‘Nae damana nanae sikipuniya, arare niye nae eno ou sukungpu!’</VERS>
      <VERS vnumber="9">Ayero sewa baunodidi kotumaore mene abena awong eno ge eyero kapetegaiwa, ‘Aung ara. Ou name apakana auna teng oko yarinita nowa. Arare niye stowara baungno ou ninae zuma gaero pungpu!’</VERS>
      <VERS vnumber="10">Ayero sewa giro awong ou zuma gayari bautunewa emo awiya kasa yena. Arare sou baunodidi 5 nona kora yero damana nunae aune dopero mitiwa awiya yuno ataora ana-bonene yari maungna gare toiwa. Gare toiro garo be gazero ana-bonene nasani mitiwa ara.</VERS>
      <VERS vnumber="11">Atu mitiwa baunodidi dau awong ago buro wawa sinasani eyero sinewa, ‘O Tuwa nanae, be towao iwe!’</VERS>
      <VERS vnumber="12">Wawa sinewa abena eyero sena, ‘Na memoko niye eno sane. Na niye oko gosinona!’ Ayero sena ara.”</VERS>
      <VERS vnumber="13">Yesu mene ayero sero ge susuuno eyero sena, “Niye be awiya oko gao, arare diya yero baingtiti nasani neupu.” Ayero sena arauwa.</VERS>
      <CAPTION vref="14">Yesu nung soumani etama mene moni pumuwa auna pugairo sena.</CAPTION>
      <CAPTION vref="14">
        <xref fscope="Lu 19:11-27">Lu 19:11-27</xref>
      </CAPTION>
      <VERS vnumber="14">Yesu mene eyero sena, “Uritira atu mitoiya amimene nata Tuwa yero nariniya auna susuwa gaese sero na soumani etama auna pugairo sane. Emo tuwa zo mene ake-akemo babari sero diya dubu nuna gurutu dekaongna gairo moni nuna diya yaese bono yena.</VERS>
      <VERS vnumber="15">Ayero nasani soumani zo eno K<style fs="super">5</style>,000 pugairo zo eno K<style fs="super">2</style>,000 pugairo zo eno K<style fs="super">1</style>,000 pugaina ara. Awiya moni tamaora putoung nunae teng gosinasani pugaina. Moni pugairo aung yero nung doro baungna ara.</VERS>
      <VERS vnumber="16">Nung bautunenu soumani moni K<style fs="super">5</style>,000 pungna amimene moni awiya puro buro yero susuunota susuuno ayero nenu K<style fs="super">5</style>,000 ayao teng kasa yenu moni nuna K<style fs="super">10</style>,000 yena.</VERS>
      <VERS vnumber="17">Ora otao nuna K<style fs="super">2</style>,000 pungna nung deka ayao buro yenu K<style fs="super">2</style>,000 susuunu moni nuna K<style fs="super">4</style>,000 yena.</VERS>
      <VERS vnumber="18">Arata soumani K<style fs="super">1</style>,000 pungna amimene emo tuwa nuna-una moni puro baungno mutenu mitina ara.</VERS>
      <VERS vnumber="19">Arare emo tuwa nunae be imoko-kaungkaung nawe kapetegairo buro kasa yena ara. Kasa yero soumani moni diya nauwa awiya au dekaongna gairo moni puro buro yewa nono yao kasa yeni, awiya saese sena ara.</VERS>
      <VERS vnumber="20">Asenu giro K<style fs="super">5</style>,000 pungna amimene kasa yero K<style fs="super">5</style>,000 pugairo K<style fs="super">5</style>,000 zo susuuno eyero sena, ‘Tuwa nana, ning K<style fs="super">5</style>,000 na eno pugasa awiya na puro buro nawe dotena K<style fs="super">5</style>,000 ayao teng nupema kasa yetiya era!’</VERS>
      <VERS vnumber="21">Ayero senu emo tuwa nuna mene eyero sena, ‘Soumani iwaing ge dimaore. Ning nona maingkokaka awiya iwaing diya yasa, arare nane ning nona bainakamana diya pugarinena ara. Arare ning bung, na emo tuwa nina aune dema yawa yawa yaneno!’</VERS>
      <VERS vnumber="22">Ayero senu soumani K<style fs="super">2</style>,000 pungna awiya kasa yero eyero sena, ‘Emo tuwa nana, ning moni K<style fs="super">2</style>,000 na eno pugasa, awiya nane puro buro nawe dotena K<style fs="super">2</style>,000 ayao nupema kasa yetiya era!’</VERS>
      <VERS vnumber="23">Ayero senu emo tuwa nuna mene eyero sena, ‘Soumani iwaing ge dimaore. Ning nona maingkokaka awiya iwaing diya yasa, arare nane ning nona bainakamana diya pugarinena ara. Arare ning bung, na emo tuwa nina aune dema yawa yawa yaneno!’</VERS>
      <VERS vnumber="24">Ayero senu ago moni K<style fs="super">1</style>,000 pungna amimene kasa yero eyero sena, ‘Emo tuwa nana, na susuwa nina eyero gosinona. Ning emo kokoniyao. Emo zo mene nona bure urinoiya awiya ning me nuna pupunosa. Ora tawing agewa zo auna emo zo mene wuit me augatinoi kosoyero zapunoi ning wuit me nuna pupunosa.</VERS>
      <VERS vnumber="25">Arare na aeno awang yero moni nina mutewang mitoiya. Arare yeme na moni nina ning eno pugatinena era!’</VERS>
      <VERS vnumber="26">Ayero senu emo tuwa nuna mene abena eyero sena, ‘Ning soumani meko timara. Emo zo mene nona bure urinoi me nuna pupunona, o emo zo mene wuit me augatinoi kosoyero zapunoi pupunona, awiya gigesa me yetiya ayero sinesa, arare</VERS>
      <VERS vnumber="27">ning na eno ayero kotupunasani moni nana awiya moni diya yao emo eno pugasa buro yaya zapunai kasa yero pumatena, awiya teng yatiya.’ Ayero sero soumani ena eno eyero sena,</VERS>
      <VERS vnumber="28">‘Arare niye moni nuna sorero K<style fs="super">5</style>,000 puro noiya aeno pugaipu pumae.</VERS>
      <VERS vnumber="29">Zo nung nona nung eno pugao awiya puro nasani amimene buro yai giro ena susuuno nung eno pugarinena. Ayero yana aune zamena-simena nuna-una kasa yariniya ara. Arata zo nung nona nung eno pugao awiya puro nasani amimene buro oko yao yai giro na nona maingkokaka nuna-una mitiya awiya sorero pumarinena. Ayero yana nung aung nariniya.</VERS>
      <VERS vnumber="30">Ora soumani timara nung awiya puro ake mumena augaya atu zi aiyamama sinasani engweze-pangweze nasani mitaise.’</VERS>
      <CAPTION vref="31">Yesu mene ago name awega-ziwega yariniya.</CAPTION>
      <VERS vnumber="31">Nete ago na Emora Mani mene uritira waegao nana aune angelo dubure dema kasa yero Tuwara adumao masi simao zineka yao auna atu adungno mitarinena.</VERS>
      <VERS vnumber="32">Ayero nasani tawing sero sero auna emo bauno pu dekaongna gana nana-una augarineya. Ayero yaya wo diya mene lamane memene awega-ziwega yero noiya deka ayero na emo bauno awega-ziwega yero</VERS>
      <VERS vnumber="33">lama awiya benaung nana-una atu dubu zo gurutu yarinena ara. Arata meme zo nana-una bautara atu dubu zo gurutu yarinena.</VERS>
      <VERS vnumber="34">Ayero yero na Tuwa mene benaung nana-una atu mitarineya awong aeno eyero sarinena, ‘Mama nana mene gao yena niye bungpu, uriti napo ninae topetae. Napo awiya gitau yemaoko tawing kasa yena be auna atu niye eno gerena.</VERS>
      <VERS vnumber="35">Noeno okowata, niye na eno eyero yewa: Na meri magayewang giro niye na eno ma pugaiwa; na oure magayewang giro niye na eno ou pugaiwa; na esewa nasani mitao masi kau newang giro niye na kora-makora yewa;</VERS>
      <VERS vnumber="36">na taung wori kau yewang giro niye na eno taung wori zo pugaiwa; na yaya pumuwang giro niye na eno yo-amuwa; na bunao gare mitiwang niye na soremuwa.’</VERS>
      <VERS vnumber="37">Ayero sana etutero nao mene ge eyero kapetegarineya, ‘Tuwa, ning natu meri magayasa ning eno nona pugaingwine? Ora ning natu oure magayasa ning eno ou pugaingwine?</VERS>
      <VERS vnumber="38">Ning natu esewa nasani mitao masi kau nasa ning kora yewingne? Ora ning naina atu taung wori kau nasa nae ning eno taung wori pugaingwine?</VERS>
      <VERS vnumber="39">Nupema ning natu bunao gare atu yayare mitasa ning kora yewingne?’</VERS>
      <VERS vnumber="40">Ayero saya na Tuwa mene eyero sarinena, ‘Na memokoba niye eno sane. Niye otao mani nana wowosigao auna zo kora-makora yewa, awiya niye na eno yewa ayero niya ara.</VERS>
      <VERS vnumber="41">Na awong eno ayero sero aune nana bautara mitarineya awong aeno eyero sarinena, ‘Kowa iyaore auna gerao niye. Niye na doro baungpu, iyao tauyao Mama nana mene Sanda angelo dubu nuna aune eno kou yenu awao gege awinoiya auna atu nae.</VERS>
      <VERS vnumber="42">Noeno okowata, niye na eno eyero yewa: Na meri magayewang giro niye na eno ma oko pugao yewa; na oure magayewang niye ou na eno oko pugao yewa;</VERS>
      <VERS vnumber="43">na esewa nasani mitao masi kau newang niye na oko kora yao yewa; na taung wori kau newang niye na eno taung wori oko pugao yewa; na bunao gareta yayare mitiwang niye na oko kora yao yewa.’</VERS>
      <VERS vnumber="44">Ayero sana nana bautara mitarineya amimene eyero sarineya, ‘Tuwa, ning natu ma kau nasani, ou kau nasani, mitao masi kau nasani, mo kau nasani, yayareta bunao gare mitasa nae ning oko soremao yewingne?’</VERS>
      <VERS vnumber="45">Ayero saya na eyero sarinena, ‘Na memoko sane. Niye otao mani nana wowosigao auna zo awiya oko kora yao yewa, awiya na eno oko yao yewa ayero niya ara.’</VERS>
      <CAPTION vref="46">Awong Yesu dari opene ge diwa.</CAPTION>
      <CAPTION vref="46">
        <xref fscope="Mk 14:1-2">Mk 14:1-2</xref>;<xref fscope="Lu 22:1-2">Lu 22:1-2</xref>;<xref fscope="Yo 11:45-53">Yo 11:45-53</xref></CAPTION>
      <VERS vnumber="46">Ayero sana awong gera yao masi auna nape babarineya. Orata etutero nao mene nao me iwaing auna nape babarineya.” Yesu mene ayero sena arauwa.</VERS>
    </CHAPTER>
    <CHAPTER cnumber="26">
      <VERS vnumber="1">Yesu nung ge awiya apakana sinete sero aung yero buro-mani nuna eno eyero sena,</VERS>
      <VERS vnumber="2">“Wari be etobe aung yai aune Magayao mene awong Daigaina auna iya be kasa yariniya, awiya gosineya ara. Arare be auna atu awong na Emora Mani i pasaora magayanese sero puro emora waweng pugarineya.” Ayero sena ara.</VERS>
      <VERS vnumber="3">Arare be auna atu pirisa babuze aune Yuda emora simai awong pirisa baina yazo Kayafa nuna-una augao gare witiro</VERS>
      <VERS vnumber="4">Yesu opene puro dari ge diwa ara.</VERS>
      <VERS vnumber="5">Ayero nasani eyero sewa, “Emo bauno yo-dubo uwanane tini kapai gorobo yowi sero, oregao be baina aune oko yanene.” Ayero sewa ara.</VERS>
      <CAPTION vref="6">Bauno zo mene Yesu ou sereyao suwenu pungna.</CAPTION>
      <CAPTION vref="6">
        <xref fscope="Mk 14:3-9">Mk 14:3-9</xref>;<xref fscope="Yo 12:1-8">Yo 12:1-8</xref></CAPTION>
      <VERS vnumber="6">Yesu mene Betani nape baungno Simon bozo tauyaore nenu kora yena auna gare atu nona mininasani mitinu</VERS>
      <VERS vnumber="7">bauno zo mene nuna-una baungno ou sereyao zuma bainakamane garewa daba mene yao auna sukumao, awiya puro nuna-una ziye yasagainu suwena ara.</VERS>
      <VERS vnumber="8">Ayero yenu buro-mani nuna mene giro dung yero eyero sewa, “Nona zuma bainane awiya noeno gera niye?</VERS>
      <VERS vnumber="9">Amimene moni witao tamai emo bogamasa eno pugaoware.”</VERS>
      <VERS vnumber="10">Ayero sewa Yesu mene nigiro awong eno eyero sena, “Niye noeno bauno eno ge bautara sinei? Bauno nung na eno mono pupuni iwaing niya.</VERS>
      <VERS vnumber="11">Emo bogamasa awong niye aune dema be giti yero nowa narineya. Arata nane mene zo niye aune dema oko nao gege narinena.</VERS>
      <VERS vnumber="12">Na be maingkokaka nete magayana mutarineya. Arare nung bere-bere taung nana siuno sosiniya.</VERS>
      <VERS vnumber="13">Na memokoba sana nigipu. Bowi Iwaing tawing sero sero bautunai aune tani iwaing na eno yetiya auna bowi awiya dema sero sero ayaya babariniya.” Ayero sena arauwa.</VERS>
      <CAPTION vref="14">Yudas mene Yesu keregairo iwora waweng pugari moni pungna.</CAPTION>
      <CAPTION vref="14">
        <xref fscope="Mk 14:10-11">Mk 14:10-11</xref>;<xref fscope="Lu 22:3-6">Lu 22:3-6</xref></CAPTION>
      <VERS vnumber="14">Arare buro-mani nuna 12 nunae-una zo yazo nuna Yudas Iskeriot, nung amimene pirisa babuzera-una baungno</VERS>
      <VERS vnumber="15">eyero sena, “Na Yesu keregairo pu wawong ninae-una gana niye na eno moni nazigo pugarinei?” Ayero atata yenu awong silva moni 30 <NOTE type="study">+  26:15  Silva moni 30. Awiya moni baina oko. Moni awiya K<style fs="super">60</style> ayao ine gege ara.</NOTE> zazagaiwa pungna ara.</VERS>
      <VERS vnumber="16">Puro Yesu gera pugaora nagibo tamari buro yena arauwa.</VERS>
      <CAPTION vref="17">Yesu nung buro-mani nuna aune dema Magayao mene awong Daigaina auna bonene miniwa.</CAPTION>
      <CAPTION vref="17">
        <xref fscope="Mk 14:12-21">Mk 14:12-21</xref>;<xref fscope="Lu 22:7-14">Lu 22:7-14</xref>, 21-23;<xref fscope="Yo 13:21-30">Yo 13:21-30</xref></CAPTION>
      <VERS vnumber="17">Magayao mene awong Daigaina auna iya be kasa yenu Yuda emo bauno mene yis semini nasani newa aune Yesura buro-mani mene nung atata yero sewa, “Nae yeme garo natu Magayao mene awong Daigaina auna bonene nina sairo kora-makora yanenese kotupunesi?”</VERS>
      <VERS vnumber="18">Ayero sewa nung abena eyero sena, “Niye Yerusalem nape baungno emo zo gitau sewang gigiwa aeno eyero sepu nigae: ‘Gipao emo nanae nung ning eno eyero siniya: Be nana nugu niya, arare nina-una buro buro-mani aune dema Magayao mene awong Daigaina auna bonene minarinenane sinena,’ ayero sepu gae.” Yesu mene ayero sena ara.</VERS>
      <VERS vnumber="19">Yesu mene ge awiya senu buro-mani nuna mene diungno Magayao mene awong Daigaina auna bonene sairo kora-makora yewa ara.</VERS>
      <VERS vnumber="20">Ture inu Yesu nung buro-mani nuna 12 puro Yerusalem baungno garo auna witiro Magayao mene awong Daigaina auna bonene miniwa ara.</VERS>
      <VERS vnumber="21">Mininasani Yesu mene eyero sena, “Na memokoba sane. Ninae-una zo mene na keregairo iwora waweng pugariniya.”</VERS>
      <VERS vnumber="22">Ayero senu buro-mani nuna dubo mininasani dekaong dekaong nung atata yero sewa, “Tuwa, na eno sinesita?”</VERS>
      <VERS vnumber="23">Ayero sewa nune eyero sena, “Na aune dema ame sura dusarinenato nung amimene na keregariniya.</VERS>
      <VERS vnumber="24">Na Emora Mani mene nagibo na eno sero gaewa auna babari sero nena ara. Arata emo na keregariniya nung awiya, oiye! abena nuna nono yao pumariniye? Ai nung oko pumao yatiya, awiya nung meko oko yatiya.”</VERS>
      <VERS vnumber="25">Ayero senu Yudas keregao emo amimene deka ayero nung atata yero sena, “Gipao emo, na eno sinesita?” Ayero senu abena eyero sena, “Sinesa ara.” Ayero sena arauwa.</VERS>
      <CAPTION vref="26">Yesu mene bonene pugaina.</CAPTION>
      <CAPTION vref="26">
        <xref fscope="Mk 14:22-26">Mk 14:22-26</xref>;<xref fscope="Lu 22:14-20">Lu 22:14-20</xref>; I<xref fscope="Kor 11:23-25">Kor 11:23-25</xref></CAPTION>
      <VERS vnumber="26">Awong nona mininasani mitiwa Yesu mene poro puro Tuwa Bayau eno dange sero eegairo buro-mani nuna eno pugatinasani eyero sena, “Puro minipu. Ewiya goi nana.”</VERS>
      <VERS vnumber="27">Ayero sero awang ou wainne zo puro Tuwa Bayau eno dange sero awong eno pugatinasani eyero sena, “Niye apakana amimene minipu.</VERS>
      <VERS vnumber="28">Ewiya yu nana. Yu amimene Tuwa Bayau aune tairo nao auna ge inai tau yariniya. Emo bauno daigairo auna pasena disaise yasagarinena.</VERS>
      <VERS vnumber="29">Sana nigipu. Na ou wain yeme mininenane ewiya doro oko minao nete Mama nana nata Tuwa yai aune niye aune dema ou wain seka zo minarinenane ara.” Ayero sena ara.</VERS>
      <VERS vnumber="30">Awong yere zo gauno aune iropuro Yerusalem doro baungno diri yazo Oliwa auna witiro mitiwa ara.</VERS>
      <CAPTION vref="31">Petoro mene nung bewae yariniya auna ge sena.</CAPTION>
      <CAPTION vref="31">
        <xref fscope="Mk 14:27-31">Mk 14:27-31</xref>;<xref fscope="Lu 22:31-34">Lu 22:31-34</xref>;<xref fscope="Yo 13:36-38">Yo 13:36-38</xref></CAPTION>
      <VERS vnumber="31">Nagibe atu bautunasani aune Yesu mene eyero sena, “Ping eune niye apakana awang yero na doro zanarineya. Noeno okowata, ge gayao zo eyero mitiya awiya me yariniya, Na Tuwa Bayau mene wo sipsip diya emo dana magayai wo sipsip sisi-bura-bura yarineya.</VERS>
      <VERS vnumber="32">Arata na magayaora atu iropuro Galilaya tawingna babana niye ago bumarineya.”</VERS>
      <VERS vnumber="33">Ayero senu Petoro mene eyero sena, “Awong apakana ewiya iwo awang yero ning yangduwaya nane zo ning oko yangduwarinena.”</VERS>
      <VERS vnumber="34">Ayero senu Yesu mene eyero sena, “Na memoko sana nigi. Nine ping eune kokora ge oko saore na bewae yasa be etama yariniya.”</VERS>
      <VERS vnumber="35">Ayero senu Petoro mene eyero sena, “Awong na ning aune dema daya magayanese sarineya, arata saineba, na ning oko bewae yarinena.” Ayero senu buro-mani otao mani ena mene deka ayero nung soreuno sewa ara.</VERS>
      <CAPTION vref="36">Gesemani i burora bamuwa isa sena.</CAPTION>
      <CAPTION vref="36">
        <xref fscope="Mk 14:32-42">Mk 14:32-42</xref>;<xref fscope="Lu 22:39-46">Lu 22:39-46</xref></CAPTION>
      <VERS vnumber="36">Yesu buro-mani nuna aune bautunete i buro zo yazo Gesemani auna kasa yero Yesu mene buro-mani nuna eno eyero sena, “Niye etu adungno mitaya nane zo otu baungno isa sarinena.”</VERS>
      <VERS vnumber="37">Ayero sero Petoro aune Zebedira mani etobe puro bamuwa ara. Bamuwa Yesu nung dubo mininasani dubo mou yenu</VERS>
      <VERS vnumber="38">awong eno eyero sena, “Na dubo minao bainane tapunena dubo minao mene na puro wosi magayanese niya. Arare niye na aune dema etu seka mitasani umo neupu.”</VERS>
      <VERS vnumber="39">Ayero sero awong doro baungno ake yero diti benaungne nuna pu tawingna gairo eyero sinasani isa sena, “Mama nana, ning nigasa yaine yao yai giro yaya baina ewiya na daigae. Arata ge nana okowata, ge nina mene me yaise.”</VERS>
      <VERS vnumber="40">Isa ayero sero mani etamara-una kapetegairo awong auriti awinewa giro Petoro eno eyero sena, “Niye na aune dema aua dekaongka gege seka yero mitao teng oko, awiya!</VERS>
      <VERS vnumber="41">Niye etegaora atu iyangyao eno, seka yero mitasani isa sepu. Dubo ninae mene buro iwaing yaora eo niya, arata taung mene zo mou niya.” Ayero sena ara.</VERS>
      <VERS vnumber="42">Arare nung nupema baungno ge eyero sinasani isa sena, “Mama nana, yaya baina ewiya na daigaise nigasa teng oko yao yai giro saineba diungno aung yana ge nina mene me yae.”</VERS>
      <VERS vnumber="43">Isa ayero sero kapetegairo buro-mani awong diti morenu auriti awinasani mitiwa gigina ara.</VERS>
      <VERS vnumber="44">Giro doro nupema baungno isa senu be etama yena. Ge gitau sena deka awiya sinasani isa sena ara.</VERS>
      <VERS vnumber="45">Isa sero aung yero buro maingna-una kapetegairo eyero sena, “Niye auriti gege awinasani miteya. Be kasa yetiya. Emora Mani keregeya pasena emora waweng wiwitinena.</VERS>
      <VERS vnumber="46">Keregao emo butuniya. Iropungpu, nunae-una babanene.”</VERS>
      <CAPTION vref="47">Iwo mene Yesu pumuwa.</CAPTION>
      <CAPTION vref="47">
        <xref fscope="Mk 14:43-50">Mk 14:43-50</xref>;<xref fscope="Lu 22:47-53">Lu 22:47-53</xref>;<xref fscope="Yo 18:3-12">Yo 18:3-12</xref></CAPTION>
      <VERS vnumber="47">Ayero sinenu buro-mani 12 auna otao nunae Yudas mene iwo dubu baina gitau yenu kasa yewa ara. Iwo dubu awiya pirisa babuze aune Yuda emora simai amimene iyengtiwa gorobo yari sero iwire ami dawangne puro buro kasa yewa ara.</VERS>
      <VERS vnumber="48">Gitau keregao emo mene iwo dubu baina eno ge zo gipero eyero sena, “Emo nane saniro toko yarinena, nuka ara. Nung awiya saniro pumarineya.”</VERS>
      <VERS vnumber="49">Arare kasa yero mena Yesura-una baungno, “O gipao emo nana,” ayero sero toko yena.</VERS>
      <VERS vnumber="50">Ayero yenu Yesu mene eyero sena, “Otao, buro nina yari sero bumesa awiya ye aung yae.” Ayero senu awong buro nung puro wawong bunewa ara.</VERS>
      <VERS vnumber="51">Anewa Yesu aune dema newa auna-una zo mene iwi nuna geingna atu ininu gururu senu pirisa bainana soumani awiya dari yero dawong nuna kesena ara.</VERS>
      <VERS vnumber="52">Ayero yenu Yesu mene eyero sena, “Iwi nina geingna pugai towae. Zo nung gorobo yariniya amimene abena nuna deka awiya gorobo tamariniya.</VERS>
      <VERS vnumber="53">Ning susuwa nana mitiya awiya oko gao nasani aeno ayero nesita? Mama nana eno isa sana yemeneka keune angelo 70,000 pugai wosiro na soremateya, arata dotinena.</VERS>
      <VERS vnumber="54">Ayero wosiro na soremaya ge gayao mene nagibo nana eyero kasa yaise sinoiya amimene nono yero me yariniye?”</VERS>
      <VERS vnumber="55">Ayero sero emo dubu baina nung pumari bumuwa aeno eyero sena, “Niye iwire ami dawangne puro butuneya, awiya gorobo emo zo puro bunari bumaine neya. Be giti awiya na niye aune dema ibu bainana atu yero nona niye atu noeno na oko pumao yero nowi?</VERS>
      <VERS vnumber="56">Arata tani ewiya porofete mene ge gaewa awiya me yero aung yaise kasa niya.” Ayero senu buro-mani nuna awong apakana nung doro zanero aung yewa ara.</VERS>
      <CAPTION vref="57">Awong Yesu puro pirisa baina auna gare witiro ge buro yewa.</CAPTION>
      <CAPTION vref="57">
        <xref fscope="Mk 14:53-65">Mk 14:53-65</xref>;<xref fscope="Lu 22:54-55">Lu 22:54-55</xref>, 63-71;<xref fscope="Yo 18:13-14">Yo 18:13-14</xref>, 19-24</CAPTION>
      <VERS vnumber="57">Emo Yesu iniro saniwa amimene nung puro baungno pirisa baina yazo nuna Kayafa auna gare puro witiwa. Garo auna atu sao tauyao ge gipao emore simaire amimene augairo mitiwa ara.</VERS>
      <VERS vnumber="58">Yesu puro bautunewa Petoro nung ake atu ago nasani pungyero-pungyero baungna ara. Bautunete kasa yero pirisa baina auna-una goma mokora toina ara. Toiro pirisa bainana soumani auna-una towang atu eyero sero adungno mitina, “Yesura ge nono saya tau yariniye, etu mitasani nigane.”</VERS>
      <VERS vnumber="59">Arare pirisa babuze arita gitau yao dubu awong teng mitasani emo zo mene Yesu eno ge iwai Yesu gera pugairo daya magayaise sero ge iwao ge yangtaka-betaka yewa ara.</VERS>
      <VERS vnumber="60">Ayero nasani ge iwao daigairo sewa kasa yenu nigiwa mou oko yao yenu giro ge iwao ge iwaing zo tamari sero buro nasani mitiwa. Ayero nasani mitiwa emo etobe iropuro eyero sewato,</VERS>
      <VERS vnumber="61">“Yesu nung eyero senu nigiwangto, ‘Nane Tuwa Bayaura ibu baina kasero wari be etama gege aung yai nupema yana dopariniya. Na ayero yao ine teng.’ Ayero senu nigiwangto ara.”</VERS>
      <VERS vnumber="62">Ayero sewato pirisa baina amimene iropuro Yesu eno eyero sena, “Ning noeno ge nina sineyato auna abena oko sao bora bora yero mitesi?”</VERS>
      <VERS vnumber="63">Ayero senu Yesu mene ge abena oko sao bora bora yero dopero mitina ara. Ayero yenu pirisa baina mene nupema atata yero sena, “Tuwa Bayau putoungne auna benaungna ning atata yana se tau yae. Ning Yuda emora Sorao Emo yazo Kristo, Tuwa Bayaura Mani meta aung ing?”</VERS>
      <VERS vnumber="64">Atata yenu Yesu mene eyero sena, “Sinesa ara. Arata zo sana nigipu. Nete na Emora Mani mene Tuwa Bayau Putoungne auna wawong mera atu adungno mitana garineya. Na uritira bereze tame adungno mitana wosiro buro kasa yai garineya.”</VERS>
      <VERS vnumber="65">Ayero senu pirisa baina amimene ge awiya niginu meko yenu nung taung wori nuka nuna ininu kerenu emo dubu nuna eno eyero sena, “Nung Tuwa Bayau daigari nasani siniya, arare name noeno emo ena buro nung gera pugaese sarinenine?</VERS>
      <VERS vnumber="66">Ge meko awiya nika niyetope nigiro no sarinei?” Ayero senu awong eyero sewa,</VERS>
      <VERS vnumber="67">“Nung magayaora gerao niya ara.” Ayero sero Yesura benaungna begura pisero nung dero musuna-masuna yewa ara. Anewa ena mene zo wawong petata yero nung sowena dero</VERS>
      <VERS vnumber="68">nung eno eyero sewa, “Oiye, Sorao Emo Kristo. Ning porofete me yai giro se, emo ning deduniya auna yazo aweni?”</VERS>
      <CAPTION vref="69">Petoro mene Yesu bewae yena.</CAPTION>
      <CAPTION vref="69">
        <xref fscope="Mk 14:66-72">Mk 14:66-72</xref>;<xref fscope="Lu 22:56-62">Lu 22:56-62</xref>;<xref fscope="Yo 18:15-18">Yo 18:15-18</xref>, 25-27</CAPTION>
      <VERS vnumber="69">Ayero nasani newa Petoro nung goma mokora napo kakame atu mitina ara. Mitinu soumani baunodi zo mene nuna-una baungno eyero sena, “Ning amimene Yesu Galilaya emo oune dema nosa ara.”</VERS>
      <VERS vnumber="70">Ayero senu nung emo mitiwa auna benaungna atu bewae nasani eyero sena, “Ning ge sinesa awiya na kau nena.”</VERS>
      <VERS vnumber="71">Ayero sero iropuro goma towao bera ina baungno mitinu nupema soumani baunodi zo mene giro emo atu mitiwa aeno eyero sena, “Emo ewiya nung Yesu Nasarete napora aune dema noiya.”</VERS>
      <VERS vnumber="72">Ayero senu Petoro mene Tuwa Bayaura benaungna senu tau yenu nupema bewae nasani eyero sena, “Na emo owiya oko gosinona.”</VERS>
      <VERS vnumber="73">Ayero sero dodopinenu be apungkaka aung yenu emo mitiwa amimene Petorora-una baungno eyero sewa, “Nae ge mapu nina nigitinenane Galilaya emora ge ine niya. Ning meba dubu nuna-una zo ara.”</VERS>
      <VERS vnumber="74">Ayero sewa nung nupema Tuwa Bayaura benaungna ge eyero senu tau yena, “Na ge iwarinena, awiya Tuwa Bayau na dai magayarinena. Na emo awiya oko gosinona.” Ayero sinenu kokora mene ge sena ara.</VERS>
      <CAPTION vref="75">Yudas keregao emo mene awong Yesu puro baung Pilatora-una yewa giro nung muri zuwena.</CAPTION>
      <CAPTION vref="75">
        <xref fscope="Mk 15:1">Mk 15:1</xref>;<xref fscope="Lu 23:1-2">Lu 23:1-2</xref>;<xref fscope="Yo 18:28-32">Yo 18:28-32</xref></CAPTION>
      <VERS vnumber="75">Petoro kokora ge nigiro Yesu mene gitau nung eno ge eyero sena awiya kotungna. “Kokora ge oko saore nine na bewae yasa be etama yariniya.” Nung ge awiya kotungno kasa daung yero zi bainakama sena ara.</VERS>
    </CHAPTER>
    <CHAPTER cnumber="27">
      <VERS vnumber="1">Iya gainu pirisa babuzere simaire awong au dekaongna gairo Yesu daya magayaise sewa tau yena ara.</VERS>
      <VERS vnumber="2">Ayero yero sewa Yesura wawong etobe bunero puro Romana emo tuwa Pilato auna-una bamuwa ara.</VERS>
      <CAPTION vref="3">
        <xref fscope="Apo 1:18-19">Apo 1:18-19</xref>
      </CAPTION>
      <VERS vnumber="3">Magayaise sewa tau yena awiya Yudas keregao emo mene nigiro giro, “noeno ayero yeteni?” ayero sero dubo nuna meko yenu moni pugaiwa awiya puro baungno pirisa babuzere simaire aeno pugaina ara.</VERS>
      <VERS vnumber="4">Ayero nasani eyero sena, “Na were-were yero emo pasena aung awiya keregena pumeya.” Ayero senu awong eyero sewa, “Nae no yanenese buro sinesi? Awiya nona nina gege.”</VERS>
      <VERS vnumber="5">Ayero sinasani moni awang sewa puro baungno Tuwa Bayaura ibu bainana atu augainu witinu nung doro baungno muri zuwero magayena ara.</VERS>
      <VERS vnumber="6">Ayero yenu pirisa babuze mene moni silva awiya yangtagairo pu dekaongna gairo eyero sewa, “Moni ewiya dao magayaora zuma, aeno ibu bainana awangna puganane oko teng yariniya.”</VERS>
      <VERS vnumber="7">Asero awong moni amimene no yarinenine ayero sero wina-se nete sewa teng yenu moni awiya puro baungno au yao emora tawing agewa zo zuma gaewa ara. Emo esewa buro magayaya atu mutaya biriti esewara yaise sero zuma gaewa ara.</VERS>
      <VERS vnumber="8">Arare tawing auna yazo“ Yu Zuma Gayaora” ayero sewa tau yenu mitoiya ara.</VERS>
      <VERS vnumber="9">Arare porofete Yeremiara ge me yena ara. Ge awiya eyao era, Isreli emo awong zuma nuna silva moni 30 <NOTE type="study">+  27:9  Soremao Ge zo<xref fscope="Matiu 26:15">Matiu 26:15</xref> auna atu mitiya awiya gi.</NOTE> ayero sewa ara.</VERS>
      <VERS vnumber="10">Emo moni silva 30 amimene au yao emora tawing zuma gaewa ara. Tuwa mene na eno sena deka ayero yewa.</VERS>
      <CAPTION vref="11">Pilato mene Yesu i pasaora magayaise sewa niginu tau yena.</CAPTION>
      <CAPTION vref="11">
        <xref fscope="Mk 15:2-15">Mk 15:2-15</xref>;<xref fscope="Lu 23:3-5">Lu 23:3-5</xref>, 13-25;<xref fscope="Yo 18:33">Yo 18:33</xref>—19:16</CAPTION>
      <VERS vnumber="11">Awong Yesu puro bamuwa emo tuwara benaungna dopenu emo tuwa mene atata yero sena, “Ning Yuda emora emo tuwa ing?” Ayero senu Yesu mene eyero sena, “Yore, sinesa ara.”</VERS>
      <VERS vnumber="12">Ayero sena ara. Arata be pirisa babuzere simaire mene nung gera pugari sero ge sewa be aune nung ge abena oko sao yena.</VERS>
      <VERS vnumber="13">Ayero yenu Pilato mene atata yero sena, “Ning eno ge mou-mesa yao sineya awiya nigitinesita?”</VERS>
      <VERS vnumber="14">Ayero senu Yesu mene ge abena oko sao bora bora yero mitinu emo tuwa mene giro wawong di gauna ara.</VERS>
      <VERS vnumber="15">Magayao mene awong Daigaina auna iya sero emo tuwa nung Yuda emo zo yazo yau sinauwa emo awiya bunao gare atu besero ayero nasani nauna.</VERS>
      <VERS vnumber="16">Arare be auna atu gorobo emo meko nibamu zo bunao gare mitina yazo nuna Barabas.</VERS>
      <VERS vnumber="17">Arare emo apakana augairo dodopinewa Pilato mene atata yero sena, “Emo zota zo besanese sinei? Na Barabas besanese sineita Yesu nung emo tuwa Kristo asineya, nung awiya besanese sinei?”</VERS>
      <VERS vnumber="18">Pilato mene ayero sena, noeno okowata, Yesu mene buro nasani naunu emo bauno Yudara gitau yao emo yangdoro nuna-una bautunauwa aeno gitau yao emo mene nung eno tini kapao puro nung puro buro nuna-una newa, ayero gigina.</VERS>
      <VERS vnumber="19">Be aune emo tuwa nung ge sao tau yao masi nuna-una adungno mitinu bauno nuna mene ge eyero pugainu baungna, “Ning emo dang auna ge osina zo oko sase. Noeno okowata, na yeme atiyo yero nung aeno yaya baina tapunete gigena.”</VERS>
      <VERS vnumber="20">Arare pirisa babuzere simaire awong emo bauno dawong gaero eyero sewa, “Barabas ao-diro Yesu daese sepu.” Ayero sewa.</VERS>
      <VERS vnumber="21">Arare emo tuwa mene nupema atata yero sena, “Zota zo besanese sinei?” Ayero senu awong eyero sewa, “Barabas.”</VERS>
      <VERS vnumber="22">Ayero sewa nung atata yero sena, “Ayero Yesu Sorao Emo Kristo ayero sinowa nung eno nono yarineni?” Ayero atata yenu be kerero zayero wawa sero eyero sewa, “Nung i pasaora magayaise.”</VERS>
      <VERS vnumber="23">Ayero sewa Pilato mene nupema atata yero sena, “Noeno ayero sinei? Nung pasena no yeni?” Ayero senu awong atata auna susuwa oko sao yangdoro wawa sero eyero sewa, “I pasaora magayaise.”</VERS>
      <VERS vnumber="24">Ayero sewa Pilato ge sero tetere yero giro winade bainakama kasa yoiye sero awang nasani senu soumani ou puro bumuwa nung Yuda emora benaungna atu wawong nuna sainasani eyero sena, “Emo pewayao ewiya dao magayao auna pasena awiya nana-una oko mitaise. Awiya nona ninae gege.”</VERS>
      <VERS vnumber="25">Ayero senu awong be kerero wawa sero eyero sewa, “Dao magayao nuna auna pasena awiya nae aune saisibuna nanae auna-una mitaise.” Ayero sewa ara.</VERS>
      <VERS vnumber="26">Ayero sewa Pilato mene senu Barabas besewa kasa yenu awong Yesu angsi wo tata mene yao <NOTE type="study">+  27:26  Angsi wo tata mene yao, awiya wo tata gege okowata, seni tauyao ta nona ena diyao amimene wo tatare dema buro yao ara. Nona ayao mene mani dedunauwa yaya baina tapunauwa.</NOTE> amimene wezewa ara. Wezinete duwa aune Pilato mene Yesu i pasaora daya magayaise sero gorobo emora waweng pugaina ara.</VERS>
      <CAPTION vref="27">Gorobo emo mene Yesu izewa.</CAPTION>
      <CAPTION vref="27">
        <xref fscope="Mk 15:16-20">Mk 15:16-20</xref>;<xref fscope="Yo 19:2-3">Yo 19:2-3</xref></CAPTION>
      <VERS vnumber="27">Pilatora gorobo emo ena mene Yesu puro Roma emo tuwara gare witiro sewa gorobo emo apakana nuna-una augaiwa ara.</VERS>
      <VERS vnumber="28">Augatinasani Yesura taung wori dutugairo taung wori yuyao wosogaiwa pungna. Awiya emo tuwara taung wori wosogaine yewa pungna.</VERS>
      <VERS vnumber="29">Ayero yero angsi dungne puro ewero aune ziyo nuna-una atu wosogaiwa ara. Ayero yero itu zo pugaiwa wawong me mene puro dopena ara. Ayero dopero mitinu nuna-una nugu baungno boma gaero nung izinasani eyero sewa, “Iya iwaing, Yuda emora emo tuwa.”</VERS>
      <VERS vnumber="30">Ayero sero begura pisinasani itu sorero puro nung ziye dewa ara.</VERS>
      <VERS vnumber="31">Ayero nasani nung izinasani nete gorobo emora taung wori dutugairo yangdoro taung wori nuna awiya nupema wosogaiwa pungnu i pasaora dari sero puro bamuwa ara.</VERS>
      <CAPTION vref="32">Yesu i pasaora dewa magayena.</CAPTION>
      <CAPTION vref="32">
        <xref fscope="Mk 15:21-32">Mk 15:21-32</xref>;<xref fscope="Lu 23:26-43">Lu 23:26-43</xref>;<xref fscope="Yo 19:17-27">Yo 19:17-27</xref></CAPTION>
      <VERS vnumber="32">Puro bautunete nagibe atu emo zo tamuwa yazo nuna Simon, nung Sairini napora. Awong nung taungno ato sewa Yesura i pasao soreuno diunu bamuwa ara.</VERS>
      <VERS vnumber="33">Bautunete tawing zo yazo Goligata, ge naname-una“ Gitau Atora Wetu,” atu kasa yewa.</VERS>
      <VERS vnumber="34">Kasa yero ou wain puro ou dokowang yao yaya nuwegaora ou aune dema dawero pugaya minaise pugaiwa miniro giro yangduna ara.</VERS>
      <VERS vnumber="35">Ayero yero nung i pasaora dewa ara. Dero aune taung wori nuna itagi yero pumari sero ge tuwao zo yazo nuna laki awiya yewa ara. Ayero aune taung wori nuna bono yero pumuwa ara.</VERS>
      <VERS vnumber="36">Ayero nung diya nasani adungno mitiwa ara.</VERS>
      <VERS vnumber="37">Ika i pasao tame atu susuwa nouna nung dewi auna ge eyero gaero pugaiwa mitina, “Ewiya Yesu, Yuda emora emo tuwa.”</VERS>
      <VERS vnumber="38">Emo ugaing mani etobe nung aune dema i pasaora dero zo enaba zo enaba ayero pugaiwa dopewato ara.</VERS>
      <VERS vnumber="39">Masi auna atu emo puma-sauma nasani Yesu izero nung eno eyero sewa,</VERS>
      <VERS vnumber="40">“Ae, ibu baina kasero wari be etama aune ibu seka yari sasa amimene taung aingso nina gera yaora atu sore. Ning Tuwa Bayaura mani me nosi siya, arare ning nika nitope i pasaora atu wosi dopase.”</VERS>
      <VERS vnumber="41">Pirisa babuze aune sao tauyao ge gipao emore simaire awong deka ayero nung izinasani sewa,</VERS>
      <VERS vnumber="42">“Nung gitau emo ena soreuno kora yero nasani nauna, arata nung nuka nutope soremao ine teng oko ara. Nung Isreli emora emo tuwa naname noita, aeno i pasaora atu yeme wosai nung Sorao Emo naname me ayero sarinenane.</VERS>
      <VERS vnumber="43">Nune‘ Na Tuwa Bayaura Mani’ asinasani Tuwa Bayau tumo didinoiya, arare Tuwa Bayau mene nung aratapu nasani giro nung sorero pumaise ganene.”</VERS>
      <VERS vnumber="44">Ayero sewa pasena emo etobe dema awongto Yesu deka ayero izewato ara.</VERS>
      <CAPTION vref="45">Yesu magayena.</CAPTION>
      <CAPTION vref="45">
        <xref fscope="Mk 15:33-41">Mk 15:33-41</xref>;<xref fscope="Lu 23:44-49">Lu 23:44-49</xref>;<xref fscope="Yo 19:28-30">Yo 19:28-30</xref></CAPTION>
      <VERS vnumber="45">Ayero nung eno newa wari diti 12 kilok yenu mume baina kasa yero tawing teng yero mitinu 3 kilok yena ara.</VERS>
      <VERS vnumber="46">
        <xref fscope="Arare 3">Arare 3</xref> kilok yenu aune Yesu mene wawa sero eyero sena, “Eli, Eli, lema sabaktani.” Ge naname-una, “Tuwa Bayau nana, Tuwa Bayau nana, ning nono yero na dotinesi?”</VERS>
      <VERS vnumber="47">Ayero senu dopero mitiwa auna ena mene nigiro eyero sewa, “Nung Eliya yau siniya.”</VERS>
      <VERS vnumber="48">Aune zo mene nigiro mena sungno baungno witora yabutata zo puro wain dokowang yao dusero itura diro Yesu mene minaise sero pugainu witina ara.</VERS>
      <VERS vnumber="49">Ayero yenu ena mene giro eyero sewa, “Ning yangdo. Eliya mene buro nung batagairo pugai wosarinita, awiya ganene.”</VERS>
      <VERS vnumber="50">Ayero sinewa Yesu nung nupema wawa bainakama senu oweno aung yenu magayena ara.</VERS>
      <VERS vnumber="51">Magayenu ibu bainana mo bainakama <NOTE type="study">+  27:51  Mo bainakama. Tuwa Bayaura ibu baina auna mokora atu masi etobe mitauna. Zo awiya yazo nuna Masi Dang. Pirisa emo dubu mene wari be sero masi auna toitinasani buro nunae yero nasani nauwa. Ora masi zo bautara atu mitauna yazo nuna Masi Dang Nibamu pewayao auna towao be amaze mo bainakama mene gazinasani nauna. (<xref fscope="Hibru 9:1-7">Hibru 9:1-7</xref> awiya zazagairo gi.) Yesu magayenu aune mo bainakama awiya kerena, awiya name pirisa aung Tuwa Bayaura benaungna atu kasa yao ine teng susuwa awiya ganenese kerena ara.</NOTE> kimegao awiya ika atu zayero kerero dao etobe yena ara. Dumi bainakama ipenu daba babuze bebezegaiwa.</VERS>
      <VERS vnumber="52">Ayero yenu biriti be gausenu ge emo gitau magayao ena mene seka yewa ara.</VERS>
      <VERS vnumber="53">Ayero yewa ago Yesu nung nuka nutope gitau yero iropunu aune awong biriti nunae-una atu iropuro Yerusalem napo dang auna baungno emo bauno daigairo auna-una kasa yewa gigiwa ara.</VERS>
      <VERS vnumber="54">Gorobo emora gitau yao aune gorobo emo nuna ena awong Yesu diya nasani dopero mitiwa amimene dumine nona enane dema kasa yena awiya giro awang yero sewa, “Emo ewiya kara meba Tuwa Bayaura Mani ara.”</VERS>
      <VERS vnumber="55">Mani bauno daigairo Yesu Galilaya tawingna atu ago yero nasani sou buro nauwa amimene ake ina atu dopero tani awiya gosinasani mitiwa ara.</VERS>
      <VERS vnumber="56">Nunae-una ena awiya Maria Madala napora, aune Maria yazo nung Yakoboto Yosefera ai, nupema Zebedira mani etobe auna ai dema.</VERS>
      <CAPTION vref="57">Yesu mutewa.</CAPTION>
      <CAPTION vref="57">
        <xref fscope="Mk 15:42-47">Mk 15:42-47</xref>;<xref fscope="Lu 23:50-56">Lu 23:50-56</xref>;<xref fscope="Yo 19:38-42">Yo 19:38-42</xref></CAPTION>
      <VERS vnumber="57">Ture inu aune Arimatia napora emo waure zo yazo nuna Yosefe, nung Yesura ge nigitinasani nauna, amimene baungno kasa ye</VERS>
      <VERS vnumber="58">Pilatora-una gairo Yesura taung aingso pumari senu nigina ara. Nigiro taung aingso pumaise gorobo emo eno senu yangduwa.</VERS>
      <VERS vnumber="59">Yangduwa Yosefe mene taung aingso puro mo neyangyao sekawa zo imoko-kaungkaung mene ewero</VERS>
      <VERS vnumber="60">puro baungno daba uma sekawa wamao biriti gerao nuka nuna auna atu Yesu pugairo daba bainakama zo dereme yenu baungno be gazenu yangdoro baungna ara.</VERS>
      <VERS vnumber="61">Ayenu biriti auna bera atu Maria Madala napora nung yazoreto adungno mitiwato ara.</VERS>
      <CAPTION vref="62">Gorobo emo ena mene Yesura biriti umo yewa.</CAPTION>
      <VERS vnumber="62">Fraide ture weno dung mume yenu Sarerera be zayewa be aune pirisa babuze Farisayore awong au dekaongna gairo Pilatora-una bamuwa ara.</VERS>
      <VERS vnumber="63">Baungno eyero sewa, “Emo tuwa nanae, nae ge zo kotupunenane, awiya sanane. Ge iwao emo omimene nung seka nasani eyero sero nasani nauna, ‘Na magayero wari be etama aung yai aune seka yero iroparinena.’</VERS>
      <VERS vnumber="64">Gitau nung seka nasani aune nuka nutope Sorao Emo Kristo ayero sero naunu meko yero nauna. Arata yeme awiya buro-mani nuna mene baungno taung aingso nuna ugaing puro tara yero aune, ‘Nung magayaora atu iropuro seka yetiya,’ ge asero name eno ge iwaya meko yore yariniya. Arare awong ayero yowi sero, ning ge sasa gorobo emo mene baungno diya yero baingtitinaya wari be etama aung yaise.”</VERS>
      <VERS vnumber="65">Ayero sewa Pilato mene awong eno eyero sena, “Gorobo emo pugatinena. Arare niye puro baungno pugaipu umo yero baingtiti nasani mitae.”</VERS>
      <CAPTION vref="66">Yesu iropuna.</CAPTION>
      <CAPTION vref="66">
        <xref fscope="Mk 16:1-10">Mk 16:1-10</xref>;<xref fscope="Lu 24:1-12">Lu 24:1-12</xref>;<xref fscope="Yo 20:1-10">Yo 20:1-10</xref></CAPTION>
      <VERS vnumber="66">Ayero senu awong gorobo emo aune dema baungno daba be gazao awiya angsi mene diwa. Ayero yero angsi osina besaya mitai gari sero angsi osina etobe awiya i saora mung mene dewa saneneungna ara. Ayero yero gorobo emo ena biriti diya yaese pugairo ayero yewa ara.</VERS>
    </CHAPTER>
    <CHAPTER cnumber="28">
      <VERS vnumber="1">Sabat iya aung yenu Sande gora iya gatinenu Maria Madala napora nung yazo nuna auneto biriti gari sero bamuwato ara.</VERS>
      <VERS vnumber="2">Bautunewato dumi bainakama ipenu Tuwara angelo zo mene uritira atu wosiro daba dereme enaba yenu baungnu nung tame adungno mitina ara.</VERS>
      <VERS vnumber="3">Benaung nuna awiya zayang-zayang nasani waegatinena. Taung wori nuna imoko-kaungkaung awiya neyangyao, bereze ine ara.</VERS>
      <VERS vnumber="4">Arare diya emo awong giro awang yero wetu ipenu zuwero mamagayao ine yero mitiwa ara.</VERS>
      <VERS vnumber="5">Ayero mitiwa bauno etobe baungno kasa yewato angelo mene eyero sena, “Nito awang oko yaeto. Na gosinena. Nito Yesu i pasaora dao awiya gari sero butuneyato.</VERS>
      <VERS vnumber="6">Arata nung etu oko mitiya. Nung gitau niye eno sena deka ayero iropumiya. Nito bungputo, masi nuna gaeto.</VERS>
      <VERS vnumber="7">Diti moko ninato mene giro aune mena baungno buro-mani nuna eno eyero seputo: Yesu nung magayaora atu iropuro Galilaya tawingna gitau bautuniya. Arare niye baungno nung atu garineya. Ge kara sinena ara.”</VERS>
      <VERS vnumber="8">Angelo mene ayero senu giro awongto awang yero biriti doro mena kapetegairo sungno bamuwato. Arata awongto yawa yawa bainakama dema yero buro-mani nuna eno bowi sari sero sumao gege sungno bamuwato ara.</VERS>
      <VERS vnumber="9">Bautunewato Yesu mene nagibe atu awongto taungno eyero sena, “Gora iwaing.” Ayero senu awongto nuna-una nugu koing gairo te nuna iniwato ara.</VERS>
      <VERS vnumber="10">Ayero yewato Yesu mene eyero sena, “Nito awang oko yaeto. Baungno otao mani nana sayato Galilaya tawingna baungno na garineya.” Ayero sena ara.</VERS>
      <CAPTION vref="11">Gorobo emo mene baungno ge ungwe yewa.</CAPTION>
      <VERS vnumber="11">Bauno etobe bautunewato biriti diya nunae-una ena mene mena sungno baungno nape atu pirisa babuze eno ungwe didinasani tani kasa yena auna ungwe diro aung yewa.</VERS>
      <VERS vnumber="12">Ayero sewa nigiro awong simaire dema augairo ge sero nigiro ayero aune gorobo emo eno moni witao pugatinasani eyero sewa,</VERS>
      <VERS vnumber="13">“Niye eyero sepu, ‘Pingne auriti awinenane buro-mani nuna mene kasa yero aingso nuna ugaing puro babeya.’</VERS>
      <VERS vnumber="14">Ge awiya emo tuwa mene nigiro niye eno nona zo yao eno awang oko yae. Nae nung zawagairo sanane nigariniya.”</VERS>
      <VERS vnumber="15">Ayero sewa gorobo emo mene moni awiya puro ge sewa awiya dimuwa ara. Arare ge iwao ge awiya Yuda emora-una teng yena. Teng yero mitoiya mitiya.</VERS>
      <CAPTION vref="16">Yesu mene diri atu kasa yero buro nuna awiya buro-mani nuna eno sero pugaina.</CAPTION>
      <CAPTION vref="16">
        <xref fscope="Mk 16:14-18">Mk 16:14-18</xref>;<xref fscope="Lu 24:36-49">Lu 24:36-49</xref>;<xref fscope="Yo 20:19-23">Yo 20:19-23</xref>;<xref fscope="Apo 1:6-8">Apo 1:6-8</xref></CAPTION>
      <VERS vnumber="16">Buro-mani 11 awong Galilaya tawingna diri zo gitau Yesu mene awong eno sena auna witiwa ara.</VERS>
      <VERS vnumber="17">Witiro nung maze giro nuna-una baungno kokoing gaiwa ara. Dekaong dekaong mene dubo gagausewa ara.</VERS>
      <VERS vnumber="18">Arare Yesu mene nunae-una nugu baungno eyero sinasani tugata yena, “Putoung baina uritira aune tawingna aune apakana na eno pugairo aung yao.</VERS>
      <VERS vnumber="19">Arare niye tawing sero sero bautunasani emo bauno dubu sero ge tugata yaya nigiro awiso nana yae. Ayero nasani Mama, Mani aune Oweno auna yazora susupunasani ge ou suwepu pumae.</VERS>
      <CAPTION vref="20">BOWI IWAING MAK MENE GAENA</CAPTION>
      <CAPTION vref="20">Yohane ge ou zayero suwao emo amimene ge tugata nasani nauna.</CAPTION>
      <CAPTION vref="20">
        <xref fscope="Mt 3:1-12">Mt 3:1-12</xref>;<xref fscope="Lu 3:1-9">Lu 3:1-9</xref>, 15-17;<xref fscope="Yo 1:19-28">Yo 1:19-28</xref></CAPTION>
      <VERS vnumber="20">Wini ge sero gipero ayero nona amaze gipepu diungno aung yae. Sana nigipu. Na wari be giti niye aune dema nana tawingna be aung yariniya arauwa.”\id MRK NT<style fs="super">0018</style>. MK ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h MAK\mt BOWI IWAING MAK MENE GAENA\ip\ it Mak, yazo nuna zo Yohane Mak, nung Yerusalem nape atu baina. Nung Pauloto Petorora soumani yero nasani nauna. Nung Yesura ungwe ewiya Roma emo dubu mene zazagairo aratamaese aeno gaena. Roma emo awong putoungne sero putoung paso didinasani nauwa. Arare Mak mene Yesura ungwe gainasani buro putoungne aune tani putoungne Yesu mene nasani nauna auna ungwe-maungwe yena. \it*</VERS>
    </CHAPTER>
  </BIBLEBOOK>
  <BIBLEBOOK bnumber="41" bsname="MRK">
    <CHAPTER cnumber="1">
      <VERS vnumber="1">Yesu Kristo Tuwa Bayaura Mani auna Bowi Iwaing eyero kasa yena era.</VERS>
      <VERS vnumber="2">Porofete zo yazo nuna Yesaya mene bukura ge ewiya gaenu mitoiya era, Ewiya gipu! Na bowi sao emo nana iyengtarinena. Nung gitau yero nagibo nina kora yariniya.</VERS>
      <VERS vnumber="3">Nung eu yanawira atu wawa sero eyero siniya, “Tuwara nagibo awiya kora yepu korosae.”</VERS>
      <VERS vnumber="4">Yesaya mene ge ayero gaena deka ayero Yohane ge ou zayero suwao emo amimene eu atu mitasani ge putoungne sinaunu nigiti nasani nauwa. Eyero sinauna, “Niye dubo darawa yero nao memeko ninae duwaya giro aune na niye ge ou suwarinena. Ayero yaya aune Tuwa Bayau mene pasena ninae disai aung yariniya.” Ayero sero nauna ara.</VERS>
      <VERS vnumber="5">Yudaya tawingna emo bauno arita napo baina Yerusalem auna emo bauno apakana amimene nuna-una baungno pasena nunae keregati nauwa aune nung awong ou Yodan auna atu ge ou susu nauna arauwa.</VERS>
      <VERS vnumber="6">Yohanena mo awiya wo kameli tumiza puro gaewa ara. Ipura geing nuna awiya wo aingso ara. Nung koware aune pika ou amaze mininauna.</VERS>
      <VERS vnumber="7">Yohane mene Tuwa Bayaura ge eyero sinauna, “Na gitau nena, arata na putoung aung. Ora emo zo ago bariniya auna putoung bainakama. Nune na daigatiniya ara. Na utero te soga nuna-una angsi awiya besao ine teng oko ara. <NOTE type="study">+  1:7  Soremao Ge zo<xref fscope="Matiu 3:11">Matiu 3:11</xref> auna atu mitiya awiya gi.</NOTE></VERS>
      <VERS vnumber="8">Nane ge ou gege niye eno pugena pumeya, arata nune mene zo ge ou Owenone niye eno pugai pumarineya.” Ayero sinauna arauwa.</VERS>
      <CAPTION vref="9">Yohane mene Yesu ge ou suwena.</CAPTION>
      <CAPTION vref="9">
        <xref fscope="Mt 3:13-17">Mt 3:13-17</xref>;<xref fscope="Lu 3:21-22">Lu 3:21-22</xref></CAPTION>
      <VERS vnumber="9">Ayero newa aune Yesu napo Nasarete Galilaya tawingna mitiya auna atu bunu Yohane mene nung ou Yodan auna atu ge ou suwena ara.</VERS>
      <VERS vnumber="10">Ayero yenu Yesu oura atu wiwiti nenu uriti gausenu Oweno mene nuna-una towari sero ni audubo ine yero wowosinenu gigina.</VERS>
      <VERS vnumber="11">Diti yero gosinenu ge zo eyero uritira atu wosina, “Ning mani nana. Ning yo dingya nana. Na ning giro yawa yawa nena.”</VERS>
      <CAPTION vref="12">Sanda mene Yesu etegari yena.</CAPTION>
      <CAPTION vref="12">
        <xref fscope="Mt 4:1-11">Mt 4:1-11</xref>;<xref fscope="Lu 4:1-13">Lu 4:1-13</xref></CAPTION>
      <VERS vnumber="12">Ge wosinu Oweno mene nung puro eu baungna.</VERS>
      <VERS vnumber="13">Eu baungno wari be 40 mitaunu Sanda mene nung etegari yena. Yesu eu wo somara atu nenu angelo mene nung kora yewa.</VERS>
      <CAPTION vref="14">Yesu nung Galilaya atu buro nuna zayena.</CAPTION>
      <CAPTION vref="14">
        <xref fscope="Mt 4:12-17">Mt 4:12-17</xref>;<xref fscope="Lu 4:14-15">Lu 4:14-15</xref></CAPTION>
      <VERS vnumber="14">Emo ena mene Yohane puro bunao gare pugaiwa aune Yesu mene Tuwara Bowi Iwaing awiya sero sero yero baung Galilaya yena.</VERS>
      <VERS vnumber="15">Galilaya baungno eyero sena, “Be kasa yetiya. Tuwa Bayau nata tuwa yero nariniya auna be kasa yetiya. Niye dubo darawa yero Bowi Iwaing nigipu me yae.” Ayero sena arauwa.</VERS>
      <CAPTION vref="16">Yesu mene emo siwongpatige nung ago yaese sero yausena.</CAPTION>
      <CAPTION vref="16">
        <xref fscope="Mt 4:18-22">Mt 4:18-22</xref>;<xref fscope="Lu 5:1-11">Lu 5:1-11</xref></CAPTION>
      <VERS vnumber="16">Yesu mene ou nazi Galilaya auna bage atu nete Simon meta nuna Anderea awongto wo buro nasani nauwato amimene moga oura papatinewato gigina ara.</VERS>
      <VERS vnumber="17">Giro awongto eno eyero sena, “Nito bungputo, na ago yaeto. Na nito gipana emo bauno pumao emo yaeto.”</VERS>
      <VERS vnumber="18">Ayero senu giro awongto moga nunato atu doro Yesura ame bamuwato ara.</VERS>
      <VERS vnumber="19">Yesu mene nupema maingkoka bage-bage baungno menetatore etobe yazo nunato Yakoboto Yohane, awongto Zebedira mani, amimene wangna atu mitasani moga kora newato awiya gigina.</VERS>
      <VERS vnumber="20">Giro yausenu awongto maung nunato Zebedi awisore wangna atu doro Yesu aune dema bamuwato arauwa.</VERS>
      <CAPTION vref="21">Yesu mene iwae emo zora-una atu tunena.</CAPTION>
      <CAPTION vref="21">
        <xref fscope="Lu 4:31-37">Lu 4:31-37</xref>
      </CAPTION>
      <VERS vnumber="21">Awong baung napo Kapaneam yewa. Atu newa oregaora be yazo nuna Sabat awiya kasa yenu giro nung Yuda emora yere ibu auna toiro awong eno ge tugata yena ara.</VERS>
      <VERS vnumber="22">Nung ge tugata nenu awong ge nuna nigiro wawong di gapunewa ara. Awiya noeno okowata, nung gera susuwa mene ge diro baingtina, awiya sao tauyao ge gipao emo nunae gipinauwa awiya doro daigairo putoungne sena ara.</VERS>
      <VERS vnumber="23">Ayero gipinenu emo zo iwae mene nuna una toiro mitina amimene yere ibu nunae-una atu kasa yena.</VERS>
      <VERS vnumber="24">Kasa yero ge betero eyero sena, “Yesu Nasarete napora emo, ning no yari sero nanae-una butunesi? Ning nae sisigari sero butunesita nowa. Na susuwa nina gosinena. Ning Tuwa Bayaura mani wosewa zebao.”</VERS>
      <VERS vnumber="25">Ayero sena ara, arata Yesu mene iwae tunero eyero sena, “Ning ge doro nung doro baung.”</VERS>
      <VERS vnumber="26">Ayero senu giro iwae mene emo awiya denu angzi apunenu iwae be kerero aiyamama sero nung doro baungna ara.</VERS>
      <VERS vnumber="27">Ayero yenu emo bauno mene giro wawong di gauno ge wina-se nasani atata yero sewa, “Ewiya noiye? Nung gipao ge seka zo gipiniya. Nung emo putoungne ine yero ge sinoi nona apakana ge nuna dipunowa. Iwae dema ge nuna dipunowa.”</VERS>
      <VERS vnumber="28">Ayero sewa bowi nuna amimene baungno Galilaya tawingna teng yena ara.</VERS>
      <CAPTION vref="29">Yesu mene Petorora imeti kora yena.</CAPTION>
      <CAPTION vref="29">
        <xref fscope="Mt 8:14-15">Mt 8:14-15</xref>;<xref fscope="Lu 4:38-39">Lu 4:38-39</xref></CAPTION>
      <VERS vnumber="29">Yesu buro-mani nuna aune dema ayero yero yere ibu doro Simonto Andereara-una gare toiwa Yakoboto Yohane awongto aune dema toiwato.</VERS>
      <VERS vnumber="30">Simonna imeti mene yaya taung kokoni yao puro apegairo mitinu giro awong bowi nuna Yesu eno sewa ara.</VERS>
      <VERS vnumber="31">Sewa giro Yesu mene nuna-una baungno wawong nuna ininu iropunu taung kokoni yao awiya aung yenu nung nona nunae sairo pugainu miniwa arauwa.</VERS>
      <CAPTION vref="32">Yesu mene emo bauno dubu baina awiya kora yena.</CAPTION>
      <CAPTION vref="32">
        <xref fscope="Mt 8:16-17">Mt 8:16-17</xref>;<xref fscope="Lu 4:40-41">Lu 4:40-41</xref></CAPTION>
      <VERS vnumber="32">Ture itinenu awong emo bauno yayare aune emo bauno iwae puro nasani nauwa awong awiya puro nuna-una kasa yewa.</VERS>
      <VERS vnumber="33">Ayero yewa napora emo bauno apakana amimene be towaora atu wina-mise yero towari sero yewa.</VERS>
      <VERS vnumber="34">Yesu mene senu emo bauno daigairo yaya ewe-pape puro nasani nauwa amimene iwaing yewa. Iwae daigairo tunenu bamuwa. Iwae mene nung gosinauwa, arare nung awong ge sao awang senu awong ge sao ine teng oko yewa.</VERS>
      <CAPTION vref="35">Yesu nung Galilaya tawing ziuno buro yena.</CAPTION>
      <CAPTION vref="35">
        <xref fscope="Lu 4:42-44">Lu 4:42-44</xref>
      </CAPTION>
      <VERS vnumber="35">Pingne iya oko gaore nung iropuro garo doro soma zo emo bauno aung auna baungno isa sinenu</VERS>
      <VERS vnumber="36">Simon aune emo ena nung aune dema nauwa amimene nung kau yero baungno,</VERS>
      <VERS vnumber="37">taungno eyero sewa, “Emo bauno apakana ning kauneya.”</VERS>
      <VERS vnumber="38">Ayero sewa nung eyero sena, “Napo babuze nugu miteya auna dema babarinenane. Atu baungno na Tuwa Bayaura ge awong eno sane. Noeno okowata, na buro awiya eno bumuwang.”</VERS>
      <VERS vnumber="39">Ayero sero nung yere ibu nunae Galilaya tawingna mitauwa auna baungno Tuwa Bayaura ge tugata nasani iwae ena tuni nasani nauna arauwa.</VERS>
      <CAPTION vref="40">Yesu mene emo zo bozo tauyaore awiya kora yena.</CAPTION>
      <CAPTION vref="40">
        <xref fscope="Mt 8:1-4">Mt 8:1-4</xref>;<xref fscope="Lu 5:12-16">Lu 5:12-16</xref></CAPTION>
      <VERS vnumber="40">Yesu tani ayero nenu emo zo bozo tauyaore mene Yesura-una buro boma gaero koing gairo eyero sena, “Ning putoung nina mitiya, arare ning na kora yari yero giro kora yasa iwaing yarinena.”</VERS>
      <VERS vnumber="41">Ayero senu Yesu mene nung yo yenu giro nung kora yari sero wawong pugairo nung dingyero eyero sena, “Yore, na ayero yari kotupunena. Taung nina iwaing kasa yaise.”</VERS>
      <VERS vnumber="42">Ayero sinenu bozo tauyao nuna mena soyewa taung nuna iwaing yena.</VERS>
      <VERS vnumber="43">Ayero yenu Yesu mene nung mena babaise sero ge tauyao nung eno eyero sena,</VERS>
      <VERS vnumber="44">“Tani ning eno yetena auna bowi awiya emo zo eno oko sase. Arata ning baung, taung nina awiya pirisa eno gipasa gae. Ayero nasani nona Mose mene Tuwa Bayau eno pugaese sena, awiya pugasa yaya nina aung yetiya auna susuwa giro baingtarineya.”</VERS>
      <CAPTION vref="45">Yesu mene emo zo te wawong amao awiya kora yena.</CAPTION>
      <CAPTION vref="45">
        <xref fscope="Mt 9:1-8">Mt 9:1-8</xref>;<xref fscope="Lu 5:17-26">Lu 5:17-26</xref></CAPTION>
      <VERS vnumber="45">Ayero senu emo awiya garo doro baungna ara. Arata nung emo bauno daigairo aeno ge sinasani auna bowi awiya sero sero yena. Arare Yesu mene napo zota zora emo bauno auna ditira babao ine teng oko yenu giro nung soma emo bauno aung auna baungno mitaunu emo bauno euna aune ouna aune ayero nuna-una kasa yero nauwa arauwa.</VERS>
    </CHAPTER>
    <CHAPTER cnumber="2">
      <VERS vnumber="1">Wari be ena aung yenu Yesu mene nupema tera baung Kapaneam yenu emo bauno mene Yesu kapete nuna gare gairo mitina awiya nigiwa.</VERS>
      <VERS vnumber="2">Nigiro emo bauno daigairo mene nuna-una buro augaiwa garo mokore bautare apakana beburo aung yena ara. Ayero yewa nung Tuwa Bayaura ge awong eno sinasani mitinu</VERS>
      <VERS vnumber="3">emo ena mene emo zo te wawong amao awiya puro bumuwa ara. Emo siwongpatige amimene emo awiya diungno puro bumuwa.</VERS>
      <VERS vnumber="4">Arata emo bauno witao mitiwa, arare awong Yesura-una nugu babao ine teng oko yenu giro awong garo eno nung wese mitina atu be yero emo gogare awiya pugaiwa wosina.</VERS>
      <VERS vnumber="5">Ayero yewa Yesu mene inao nunae giro mani yayare aeno eyero sena, “Mani nana, na pasena nina disinena.”</VERS>
      <VERS vnumber="6">Ayero senu Yudara sao tauyao ge gipao emo ena mene eyero kotupunasani mitiwa,</VERS>
      <VERS vnumber="7">“Emo emimene Tuwa Bayau mene yaine niya. Emo zo mene pasena disao ine teng oko. Awiya Tuwa Bayaura buro gege.”</VERS>
      <VERS vnumber="8">Ayero kotupunewa giro Yesu mene awong kotupunewa awiya mena yetine yero giro awong eno eyero sena, “Niye nono yero ayero kotupunei?</VERS>
      <VERS vnumber="9">Name emo yayare aeno, ‘Iropu, ang yase’ tebeba ayero sanane nung oko ang yao yariniya, awiya name meng garinenane. Noeno okowata, emo bauno mene ge naname gaya ge iwao yariniya. Arata name, ‘Na pasena nina disinena,’ tebeba ayero sarinenane, awiya name meng oko garinenane. Noeno okowata, emo bauno mene ge naname-una me awiya gao ine teng oko.</VERS>
      <VERS vnumber="10">Arare na pasena disaora putoung puro tawingna etu nona, awiya gaese sero na ge ewiya dema nung eno sarinena,</VERS>
      <VERS vnumber="11">Na ning eno eyero sinena: Iropu, awao masi gogare nina puro garo nina-una babase.”</VERS>
      <VERS vnumber="12">Ayero senu nung iropuro awao masi gogare nuna puro emo baunona diti mokora atu garo doro baungna ara. Ayero yenu awong wawong di gauno Tuwa Bayau bowi yero eyero sewa, “Name tani eyao ine gitau oko gao.” Ayero sewa arauwa.</VERS>
      <CAPTION vref="13">Yesu mene Lewi yausena.</CAPTION>
      <CAPTION vref="13">
        <xref fscope="Mt 9:9-13">Mt 9:9-13</xref>;<xref fscope="Lu 5:27-32">Lu 5:27-32</xref></CAPTION>
      <VERS vnumber="13">Yesu mene soma awiya doro ou nazira nugu nupema baungnu emo bauno apakana mene nuna-una kasa yewa ge tugata yena ara.</VERS>
      <VERS vnumber="14">Atu nawe garo awiya doro bautunete emo zo yazo nuna Lewi, nung Alifayora mani, nung amimene takis pugaora gare atu adungno mitinu giro nung eno eyero sena, “Ning na ago ye.” Ayero senu giro nung iropuro nung ago yena arauwa.</VERS>
      <VERS vnumber="15">Yesu mene Lewira-una gare baungno adungno nona mininasani mitinu takis pumao emo aune Yudara sao tauyao ge dao emo daigairo amimene Yesu buro-mani nuna aune dema adungno mitiwa. Emo ayetugao daigairo amimene Yesura ame nasani nauwa.</VERS>
      <VERS vnumber="16">Arare Farisayora sao tauyao ge gipao emo ena mene Yesu takis pumao emo aune Yudara sao tauyao ge dao emo aune dema nona mininasani mitina, awiya giro buro-mani nuna eno eyero sewa, “Nung nono yero takis pumao emore ge dao emo aune dema nona mininiye?”</VERS>
      <VERS vnumber="17">Ayero sewa Yesu mene ge awiya nigiro awong eno eyero sena, “Emo yaya aung mene doktara-una oko bautunowa. Arata emo yayare mene gege doktara-una bautunowa. Na emo nao nunae pewayao asinowa awiya yausari oko bumuwang. Arata na emo pasena yao emo awiya yausari bumuwang.” Ayero sena arauwa.</VERS>
      <CAPTION vref="18">Tani nona seminaora.</CAPTION>
      <CAPTION vref="18">
        <xref fscope="Mt 9:14-17">Mt 9:14-17</xref>;<xref fscope="Lu 5:33-39">Lu 5:33-39</xref></CAPTION>
      <VERS vnumber="18">Be aune Yohanena buro-mani aune Farisayo awong amimene nona minao semini nasani mitiwa. Arare emo ena mene buro Yesu atata yero sewa, “Susuwa noeno Yohanena buro-mani aune Farisayora buro-mani amimene nona seminineya buro-mani nina mene nona oko seminao yero nei?”</VERS>
      <VERS vnumber="19">Ayero sewa Yesu mene awong eno eyero sena, “Emo bauno ataora bonene nasani mitaya emo nung bauno atariniya amimene awong aune dema nariniya be aune nona seminaese saya nigarineita? Aung arauwa. Awong emo aune dema narineya be aune seminaese saya oko nigarineya.</VERS>
      <VERS vnumber="20">Arata ago emo awiya iwo mene puro babaya aung yariniya be aune awong nona seminarineya. Deka ayao ine na eno yaya aune buro-mani nana mene nona seminarineya.” Ayero sena arauwa.</VERS>
      <CAPTION vref="21">Gipao ge sekare mature dema tairo pugao awang sena.</CAPTION>
      <VERS vnumber="21">Yesu mene eyero sena, “Name mo toto yangtagairo gayari sero mo be seka puro mo asora atu oko gainonane. Ayero yarinenane, awiya mo seka mene watimai mo aso awiya nupema kerai toto bainakama yariniya.</VERS>
      <VERS vnumber="22">Nupema, name ou wain seka puro meme aingso matura oko sukupunonane. Ayero yarinenane, awiya ou wain mene daing yero titisero meme aingso misero pisai kerai ou wainne meme aingsore awiya gera yarinenane. Name ou wain seka puro meme aingso sekara sukupunonane.” Ayero sena arauwa.</VERS>
      <CAPTION vref="23">Sabat iya be aune buro yao awang sewa auna ge.</CAPTION>
      <CAPTION vref="23">
        <xref fscope="Mt 12:1-8">Mt 12:1-8</xref>;<xref fscope="Lu 6:1-5">Lu 6:1-5</xref></CAPTION>
      <VERS vnumber="23">Sabat iya be zore Yesu buro-mani nuna aune nagibe atu bautunete wuit buro zo buwagati nasani buro-mani nuna mene wuit me kowero miniwa.</VERS>
      <VERS vnumber="24">Ayero yewa giro Farisayo mene nung eno eyero sewa, “Sao tauyao ge mene awong buro zo Sabat iya be aune yao awang siniya awiya neya, gosinesita?”</VERS>
      <VERS vnumber="25">Ayero sewa Yesu mene awong eno abena eyero sena, “Niye ungwe zo Dawidi aune emo ena nung aune dema nauwa, awong nona minao aung, meri apunasani mitiwa auna ungwe awiya niye oko nigao mene saine neya, awiya!</VERS>
      <VERS vnumber="26">Abayata mene pirisa baina yero nasani nauna be aune Dawidi mene Tuwa Bayaura ibu auna toiro ame Tuwa Bayaura benaungna pugati nasani nauwa awiya minina. Ame awiya awong wosao mene minaese sao oko. Pirisa gege mene minaese sao ara. Arata Dawidi mene ame awiya puro dubu nuna eno pugainu miniwa Tuwa Bayau mene giginu meko oko yena.”</VERS>
      <VERS vnumber="27">Ayero sero susuuno eyero sena, “Tuwa Bayau mene Sabat iya be amimene emo bauno soremaise pugaina. Arata emo bauno mene Sabat iya be awiya soremaese oko pugaina.</VERS>
      <CAPTION vref="28">Sabat iya be zore Yesu mene emo wawong meko yao zo kora yena.</CAPTION>
      <CAPTION vref="28">
        <xref fscope="Mt 12:9-14">Mt 12:9-14</xref>;<xref fscope="Lu 6:6-11">Lu 6:6-11</xref></CAPTION>
      <VERS vnumber="28">Arare na Emora Mani mene nona apakana auna Tuwa yero nona amimene Sabat iya be auna Tuwa dema yero nona.” Ayero sena arauwa.</VERS>
    </CHAPTER>
    <CHAPTER cnumber="3">
      <VERS vnumber="1">Yesu mene yere ibura nupema toiro emo zo wawong amao atu mitinu tauna.</VERS>
      <VERS vnumber="2">Emo bauno atu mitiwa amimene Yesu anuwing nasani“ Nung emo yayare awiya Sabat iya be eune kora yarinita?” asero etuti nasani mitiwa. Awong Yesu gera pugari sero kotupu nasani newa,</VERS>
      <VERS vnumber="3">arare Yesu mene emo wawong amao aeno eyero sena, “Era gapo.”</VERS>
      <VERS vnumber="4">Ayero sero nung atu awong eno eyero sena, “Name tani iwaing Sabat bere yanane teng yarinita, tani meko yanane teng yariniye? Ora name emo bauno soremanane iwaing yaya teng yarinita, emo gera yanane magayaya teng yariniye?” Ayero sena, arata awong bora-bora yero mitiwa.</VERS>
      <VERS vnumber="5">Ayewa nung diti-dati yero tini kapenu nupema kotumao meko nunae giro awong eno yo-aungno moko nuna zi sinenu giro emo aeno eyero sena, “Wawong iteti.” Ayero senu wawong itetinu wawong iwaing nupema yena.</VERS>
      <VERS vnumber="6">Ayero yenu Farisayo mene ibu doro kasayero mena baungno Herodera Pati memba ena aune dema augairo Yesu daya magayaise auna nagibo tamari sero yewa arauwa.</VERS>
      <CAPTION vref="7">Dubu baina mene ou nazira nugu atu augaiwa.</CAPTION>
      <VERS vnumber="7">Yesu buro-mani nuna aune baung ou nazira yewa ara. Galilaya emo bauno dubu bainakama mene nung aune dema bamuwa. Ayero yewa emo Yudaya tawingna aune</VERS>
      <VERS vnumber="8">emo napo Yerusalemna aune emo Idumia tawingna aune emo ou Yodan enabara aune emo napo Tayato Saidonna amimene buro apakana Yesu mene nasani nauna auna ge nigiwa, arare awong witao amimene nuna-una bumuwa.</VERS>
      <VERS vnumber="9">Ayero yewa nung buro-mani nuna eno eyero sena, “Emo bauno ewezoware na patowi sero wang zo sosero kora yero nugu pugaipu mitae.”</VERS>
      <VERS vnumber="10">Ayero sena, noeno okowata, gitau nung emo yayare daigairo awiya kora yenu giro emo bauno yayare apakana amimene nung dingyari sero wina-mise nasani mitiwa.</VERS>
      <VERS vnumber="11">Arare emo bauno iwae nunae-una mitiwa amimene nung giro te nuna-una zuwero aiyamama sinasani eyero sinauwa, “Ning Tuwa Bayaura Mani.”</VERS>
      <VERS vnumber="12">Ayero sinauwa Yesu mene ge tauyao iwae eno sinasani awong susuwa nuna emo ena eno keregao awang sinauna.</VERS>
      <CAPTION vref="13">Yesu mene buro-mani nuna 12 yangtagairo puna.</CAPTION>
      <CAPTION vref="13">
        <xref fscope="Mt 10:1-4">Mt 10:1-4</xref>;<xref fscope="Lu 6:12-16">Lu 6:12-16</xref></CAPTION>
      <VERS vnumber="13">Yesu mene diri witiro emo ena ara taungno yausenu nuna-una bumuwa.</VERS>
      <VERS vnumber="14">Nung awong yangtagairo kora yero emo 12 puro burora pugairo awong nung aune dema naese sena. Nung awong iyengtai Tuwa Bayaura ge saese,</VERS>
      <VERS vnumber="15">o iwae tunaora putoung awiya pumaese sena ara.</VERS>
      <VERS vnumber="16">Nung buro-mani 12 yangtagairo puna auna yazo nunae era: Nung yazo seka Simon eno pugairo Petoro asena ara.</VERS>
      <VERS vnumber="17">Yakobo nung Zebedira mani aune meta nuna Yohane auna yazo seka Boanege asena ara. (Ge naname-una, “Bibiyara mani.”)</VERS>
      <VERS vnumber="18">Anderea, Filip, Batolomiu, Matiu, Tomas, Yakobo nung Alifayora mani, Tadias, Simon Zelote,</VERS>
      <VERS vnumber="19">Yudas Iskeriot nung Yesu keregairo iwora waweng pugao emo. Yesu mene buro-mani awiya burora pugairo aune nung doro baung nuna gare yena.</VERS>
      <CAPTION vref="20">Ena mene Yesu eno eyero sewa, “Bielsebul mene nung sorepunoi buro yero noiya.”</CAPTION>
      <CAPTION vref="20">
        <xref fscope="Mt 12:22-32">Mt 12:22-32</xref>;<xref fscope="Lu 11:14-23">Lu 11:14-23</xref>; 12:10</CAPTION>
      <VERS vnumber="20">Emo bauno daigairo mene nupema Yesura-una bumuwa nung aune mani awiso nuna aune awong nona minaora be daigaiwa.</VERS>
      <VERS vnumber="21">Ayewa giro dubu nuna ena mene ge awiya nigiro, “Nung dau yaine niya,” asero nung sorari bamuwa ara.</VERS>
      <VERS vnumber="22">Yudara sao tauyao ge gipao emo ena mene Yerusalem atu wosiro buro eyero sinasani mitiwa, “Iwae yazo nuna Bielsebul amimene nuna-una toiro mitiya. Arare iwaera gitau yao amimene nung sorepunoi iwae tuninoiya.” Ayero sewa ara.</VERS>
      <VERS vnumber="23">Arare Yesu mene emo bauno yausenu bumuwa ge pungyao ena awong eno eyero sena, “Sanda mene nono yero nutope tunariniye?</VERS>
      <VERS vnumber="24">Napo dekaongka auna emo bauno mene gausero wina-de yarineya, napo awiya tauyao oko mitarineya.</VERS>
      <VERS vnumber="25">Ora dubu zo gausero ge wina-se nasani iwo wina-ye yarineya, dubu awiya tauyao oko mitarineya.</VERS>
      <VERS vnumber="26">Sanda mene nutope iwo nuna yero putoung nuna gausero nariniya, awiya nung tauyero mitao teng oko yariniya. Putoung nuna aung yariniya.</VERS>
      <VERS vnumber="27">Name emo putoung bainane zora wau apakana pumari sero gitau emo awiya bunero aune nuna-una gare toiro wau nuna apakana pumarinenane ara.</VERS>
      <VERS vnumber="28">Na memoko sana nigipu. Emo baunona pasena apakana arita Tuwa Bayau izao ge nunae awiya disao teng niya.</VERS>
      <VERS vnumber="29">Arata zo nung Oweno izariniya emo auna pasena disao ine teng oko ara. Pasena nuna mitao gege mitariniya.”</VERS>
      <VERS vnumber="30">Yesu ayero sena. Awiya noeno okowata, awong nung eno eyero sewa, “Iwae mene nuna-una toiro mitiya.”</VERS>
      <CAPTION vref="31">Yesura ai metamaine.</CAPTION>
      <CAPTION vref="31">
        <xref fscope="Mt 12:46-50">Mt 12:46-50</xref>;<xref fscope="Lu 8:19-21">Lu 8:19-21</xref></CAPTION>
      <VERS vnumber="31">Ai nuna aune metamani nuna awong buro garo bautara atu dopero mitasani Yesu nunae-una baise sewa.</VERS>
      <VERS vnumber="32">Asewa emo bauno dubu baina Yesura-una nugu adungno mitiwa amimene nung eno eyero sewa, “Ai nina aune metamani nina amimene ning gari sero buro bautara atu dopero miteya.”</VERS>
      <VERS vnumber="33">Ayero sewa nung abena eyero sena, “Ai nana metamani nana awiya nami i?”</VERS>
      <VERS vnumber="34">Ayero sero nung emo bauno nuna-una nugu adungno mitiwa awiya gosinasani diti-dati yero eyero sena, “Emo bauno emimene ayamani nana aune metamani nana aune neya.</VERS>
      <CAPTION vref="35">Emo zo mene nona we bure atu sesena auna ge eniya.</CAPTION>
      <CAPTION vref="35">
        <xref fscope="Mt 13:1-9">Mt 13:1-9</xref>;<xref fscope="Lu 8:4-8">Lu 8:4-8</xref></CAPTION>
      <VERS vnumber="35">Emo bauno Tuwa Bayaura ge nigiro dipunowa amimene metamani numono aune ayamani nana neya.” Ayero sena arauwa.</VERS>
    </CHAPTER>
    <CHAPTER cnumber="4">
      <VERS vnumber="1">Yesu nung ou nazira nupema baungno ge tugata nenu emo bauno daigairo nibamu amimene nuna-una kasa yewa. Ayewa giro nung senu wang isewa wosinu nung witiro adungno mitinu emo bauno diti bainane mene bage atu mitiwa.</VERS>
      <VERS vnumber="2">Atu mitiwa nung awong eno ge eniya ena sinasani ge witao awong eno tugata nasani yena. Tugata nasani awong eno eyero sena,</VERS>
      <VERS vnumber="3">“Sana nigipu. Emo zo mene nona we bure atu sesari baungna ara.</VERS>
      <VERS vnumber="4">Baungno nona we sesinenu we ena nagibe atu wosiwa ni mamani mene taungno miniro aung yewa ara.</VERS>
      <VERS vnumber="5">Ora we ena awiya tawing daba tame atu paka yero mitina auna atu wosiwa ara. Tawing awiya sori oko wiyai yao, arare we amimene mena koso yewa ara.</VERS>
      <VERS vnumber="6">Tatai nunae deka ayero imokore oko bauna, arare wari mene witiro kokoni yenu irara yero magayero aung yewa ara.</VERS>
      <VERS vnumber="7">Ora we ena awiya tawing iwe ena mitiwa auna atu wosiwa ara. We awiya iwere dema apakana teng-temo pusasa yero iropuro iwe mene nona awiya anenu me oko iyao yena ara.</VERS>
      <VERS vnumber="8">Ora we ena awiya tawing me gawire auna wosiro iropuro zauno me witao iwa ara. We zora me 30 inu, we zora me 60 inu, we zora me 100 ina.”</VERS>
      <VERS vnumber="9">Ayero sero sena, “Zo nung dawongne mene ge awiya nigaise.” Ayero sena arauwa.</VERS>
      <CAPTION vref="10">Yesu mene ge eniya sinauna auna susuwa.</CAPTION>
      <CAPTION vref="10">
        <xref fscope="Mt 13:10-17">Mt 13:10-17</xref>;<xref fscope="Lu 8:9-10">Lu 8:9-10</xref></CAPTION>
      <VERS vnumber="10">Emo bauno zanewa aune emo ena mene Yesu aune dema nauwa arita buro-mani nuna 12 awong amimene ge eniya sena auna susuwa gari sero nung atata yewa.</VERS>
      <VERS vnumber="11">Atata yewa giro nung awong eno eyero sena, “Tuwa Bayau nata tuwa yero nariniya auna ge pungyero mitoiya, auna susuwa awiya niye ena mene nigaese sao mitiya ara. Arata ena awiya susuwa nuna pungyero mitai ge eniya gege sana nigaese sero sinona.</VERS>
      <VERS vnumber="12">Porofete Yesaya mene ge eyero gaena, Awong dubo kapete gairo nao sekara naya na Tuwa Bayau mene pasena nunae disoni sero, awong diti moko nunae mene gaese, arata oko giro baingtaese. Awong ungwe nigaese, arata ungwena susuwa oko nigiro baingtaese. Tuwa Bayau mene ayero sena, arare na ge eniya gege awong eno sinona.” Yesu mene ayero sena arauwa.</VERS>
      <CAPTION vref="13">Nona we bure atu sesaora ge eniya auna susuwa keregaina.</CAPTION>
      <CAPTION vref="13">
        <xref fscope="Mt 13:18-23">Mt 13:18-23</xref>;<xref fscope="Lu 8:11-15">Lu 8:11-15</xref></CAPTION>
      <VERS vnumber="13">Yesu mene ayero sero awong eno eyero sena, “Niye ge eniya auna susuwa awiya oko gao neita? Arare niye nono yero ge eniya ena auna susuwa giro baingtarinei?</VERS>
      <VERS vnumber="14">Susuwa nuna eyao era: Emo we urari sesinoiya amimene Bowi Iwaing auna ge we urinoiya.</VERS>
      <VERS vnumber="15">Arata emo bauno enana dubo awiya nagibora tawing tauyao ine. Awong Bowi Iwaing nigitinowa Sanda mene mena buro Bowi Iwaing dawong nunae-una toitinoiya awiya sorinoiya.</VERS>
      <VERS vnumber="16">Deka ayao ine emo bauno ena awong tawing gawi aung daba tame paka yero mitoiya ayao ine ara. Awong uritira ge nigiro mena puro yawa yawa nowa.</VERS>
      <VERS vnumber="17">Arata awong tatai aung. Awong Tuwara nagibo awiya be maingkoka gege ago yero nema aune emo bauno mene uritira ge eno iwo awong eno yero nowa giro awong mena nagibo awiya dotinowa.</VERS>
      <VERS vnumber="18">Emo bauno ena mene awong tawing iwe mekore ine ara. Awong amimene uritira ge nigitinowa,</VERS>
      <VERS vnumber="19">arata awong tawingna nona eno kotung-katung nasani wau moni eno yawa yawa nasani nona apakana aeno dubo-dubo nasani nowa, arare tani ayao amimene uritira ge worinowa me oko kasa yao noiya.</VERS>
      <VERS vnumber="20">Arata emo bauno ena mene zo tawing me gawire ine. Awong amimene uritira ge nigiro pu dube gairo me tapunowa—ena 30, ena 60, ena 100.” Ayero sena arauwa.</VERS>
      <CAPTION vref="21">Damana waegao au apero wese atu pungyao auna ge.</CAPTION>
      <CAPTION vref="21">
        <xref fscope="Lu 8:16-18">Lu 8:16-18</xref>
      </CAPTION>
      <VERS vnumber="21">Yesu mene awong eno eyero sena, “Name damana gaero puro au wese apero pugati nonineta? Aung arauwa. Ora name damana awiya garo bautara pugati nonineta? Aung arauwa. Name damana gaero gerura atu ikogati nonane.</VERS>
      <VERS vnumber="22">Nona pungyao apakana ago kasa daung yarineya. Nona angayao apakana ago kasa daung yariniya.</VERS>
      <VERS vnumber="23">Zo nung dawongne mene ge ewiya nigaise.” Ayero sena arauwa.</VERS>
      <VERS vnumber="24">Nung awong eno eyero sena, “Ge nigitinowa awiya nigiro baingtipu. Niye nona emo bauno eno pugarineya teng Tuwa Bayao mene niye eno pugariniya. Nona aune nona enane kapetegariniya.</VERS>
      <VERS vnumber="25">Tuwa Bayau mene emo zo ge me ena puro noiya aeno ge me bainakama pugariniya. Ora emo zo ge me maingkoka gege puro noiya auna ge me awiya Tuwa Bayau mene sorero pumariniya.” Ayero sena arauwa.</VERS>
      <CAPTION vref="26">Nona we urinowa baitinoiya auna ge eniya.</CAPTION>
      <VERS vnumber="26">Yesu mene eyero sena, “Tuwa Bayau nata tuwa yero nariniya auna susuwa awiya eyero mitiya: Emo zo mene nona we buro nuna-una urinoiya.</VERS>
      <VERS vnumber="27">Nona we urero nung awiro-dutiro anema we mene kosonoi aune emo amimene we koso yaora susuwa oko giro baingtao noiya.</VERS>
      <VERS vnumber="28">Tawing mene nung nutope gawi nona eno pugatinoiya. Gitau koso yero kasa yero aune me wuzi noiya. Ayero yero aune me titisinoiya ara.</VERS>
      <VERS vnumber="29">Titisero sau itinoi aune emo amimene minaora be kasa yetiya asero giro emo ena iwi gegeru yaore nona pumaese sero bure pugatinoiya.” Ayero sena arauwa.</VERS>
      <CAPTION vref="30">Mastet me auna ge eniya.</CAPTION>
      <CAPTION vref="30">
        <xref fscope="Mt 13:31-32">Mt 13:31-32</xref>;<xref fscope="Lu 13:18-19">Lu 13:18-19</xref></CAPTION>
      <VERS vnumber="30">Yesu mene eyero sena, “Tuwa Bayau nata tuwa yero nariniya auna susuwa awiya pu nora gairo sarinenine? Name susuwa awiya keregari sero ge pungyao nora pugairo sanane teng yariniye?</VERS>
      <VERS vnumber="31">Tuwa Bayau nata tuwa yero nariniya auna susuwa awiya i zo yazo nuna mastet asinonane auna me ine arauwa. Emo mene i me awiya bure atu urinowa. I me awiya tawingna i me apakana miteya auna wosao nunae ara.</VERS>
      <VERS vnumber="32">Arata urinowa mena bairo nona we ena bure atu urinonane awiya apakana daigairo baina noiya. Ayero noi bowang nuna babuze kasa yero nowa ni mamani mene utung nuna-una buro bowangna atu uwang gapunowa.” Ayero sena arauwa.</VERS>
      <CAPTION vref="33">Yesu nung ge eniya gege sinauna.</CAPTION>
      <CAPTION vref="33">
        <xref fscope="Mt 13:34-35">Mt 13:34-35</xref>
      </CAPTION>
      <VERS vnumber="33">Yesu mene ge eniya witao sinasani Bowi Iwaing emo bauno eno sero nauna ara. Nigao nunae auna teng sinauna.</VERS>
      <VERS vnumber="34">Nung ge eniya gege awong eno sero nauna. Arata buro-mani nuna nata nung aune dema mitima nauwa giro be aune nung ge auna susuwa awong eno keregairo nasani nauna arauwa.</VERS>
      <CAPTION vref="35">Yesu mene senu bisi baina binono dena.</CAPTION>
      <CAPTION vref="35">
        <xref fscope="Mt 8:23-27">Mt 8:23-27</xref>;<xref fscope="Lu 8:22-25">Lu 8:22-25</xref></CAPTION>
      <VERS vnumber="35">Be aune ture inu Yesu mene buro-mani nuna eno eyero sena, “Name ou nazi buwagairo enabara babanene.”</VERS>
      <VERS vnumber="36">Ayero senu giro awong emo bauno dubu baina awiya doro Yesu wangna atu kayero mitinu giro nung puro bamuwa. Wang ena awong aune dema bamuwa.</VERS>
      <VERS vnumber="37">Bautu newa bisi yanakana sunu kakawa mene wang nosari sero nena.</VERS>
      <VERS vnumber="38">Be awiya Yesu nung wang age baungno ziyo guto zo pugairo apegairo auriti awinena. Arare awong nung uwero nung eno eyero sewa, “Gipao emo, name magayari sero nenane era, awiya ning gosinesita?”</VERS>
      <VERS vnumber="39">Ayero sewa nung iropuro bisi gona yero kakawa eno eyero sena, “Ning aung ye. Bisi sero mitiung.” Ayero senu soma bisi binono denu</VERS>
      <VERS vnumber="40">nung awong eno eyero sena, “Niye nono yero yo bainakama mininei? Niye inao aungta nowa?”</VERS>
      <CAPTION vref="41">Yesu mene emo dau zora-una atu iwae tunena.</CAPTION>
      <CAPTION vref="41">
        <xref fscope="Mt 8:28-34">Mt 8:28-34</xref>;<xref fscope="Lu 8:26-39">Lu 8:26-39</xref></CAPTION>
      <VERS vnumber="41">Ayero senu awong yangka sero eyero wina-se yewa, “Emo ewiya nono yao i? Nung sesi bisi oure dema ge nuna dipunei?” Ayero sewa arauwa.</VERS>
    </CHAPTER>
    <CHAPTER cnumber="5">
      <VERS vnumber="1">Yesu buro-mani nuna aune awong ou nazi buwagairo enabara kasa yewa. Tawing awiya Gerasa emora tawing.</VERS>
      <VERS vnumber="2">Yesu wangna atu witinu emo zo iwae nuna-una toiro mitauna amimene biritira atu buro Yesura-una kasa yena.</VERS>
      <VERS vnumber="3">Emo awiya biritira daba umana atu mitasani nauna. Emo zo mene nung saniro bunaine yao teng oko. Angsi tauyao yazo nuna seni awiya dema teng oko yao ara.</VERS>
      <VERS vnumber="4">Gitau emo mene te wawong nuna seni mene buninauwa, arata nung wawongna seni watipu naunu kasugatinaunu tera seni deka ayero dedunaunu kasugatinauna ara. Emo zo mene nung saniro isiyao ine teng oko amimene nauna.</VERS>
      <VERS vnumber="5">Pingne iyare nung biritira atu nasani diri atu nasani wawa sinasani nuka nutope daba mene kapinasani nauna.</VERS>
      <VERS vnumber="6">Nung amimene ake-ina atu mitete Yesu giro sungno buro Yesura-una atu zuwero koing gairo</VERS>
      <VERS vnumber="7">yausero aiyamama sinasani eyero sena, “Yesu, ning Tuwa Bayau ika mitoiya auna Mani, amimene na eno no yari butunesi? Na Tuwa Bayaura ditira atu sinasani ning na oko dasese sinena.”</VERS>
      <VERS vnumber="8">Emo amimene ayero sena, noeno okowata, Yesu nung eno mena eyero sena, “Iwae, ning emo ewiya doro baung.”</VERS>
      <VERS vnumber="9">Arare Yesu mene nung atata yero sena, “Yazo nina aweni?” Ayero senu abena eyero sena, “Yazo nana Dubu Baina. Noeno okowata, nae dubu bainakama.”</VERS>
      <VERS vnumber="10">Ayero sero ge betinasani Yesu eno eyero isa sena, “Iwae tunasa ake oko babae.”</VERS>
      <VERS vnumber="11">Arare napo pu witao diri deungna atu nona kau nasani mitiwa giro</VERS>
      <VERS vnumber="12">iwae mene Yesu eno yausero eyero sewa, “Nae tunasa pura-una towanene.”</VERS>
      <VERS vnumber="13">Ayero sewa giro Yesu mene eyero sena, “Ayero yepu.” Ayero senu iwae mene emora-una atu kasa yero doro pura-una toiwa pu mene sungno kowara baungno ou nazira gugute gairo ou miniro mamaga yewa ara. Pu auna zare nunae awiya 2,000.</VERS>
      <VERS vnumber="14">Pu diya yao emo amimene zanero baungno emo nape mitiwa aeno sero emo wo bogara mitiwa adema sewa giro awong tani kasa yena awiya gari sero bumuwa.</VERS>
      <VERS vnumber="15">Awong Yesura-una buro emo gitau iwae witao nuna-una mitauwa nauna amimene mo awiro kotumao iwaing puro adungno mitina awiya giro awang yewa.</VERS>
      <VERS vnumber="16">Emo ena tani emo auna-una atu kasa yenu gigiwa amimene ge ungwe awiya yewa. Nupema tani pura-una atu kasa yena awiya dema tugata yewa.</VERS>
      <VERS vnumber="17">Ayero yewa emo bauno mene Yesu yausero tawing nunae ozaung doro babaise sewa ara.</VERS>
      <VERS vnumber="18">Ayero sewa Yesu wangna wiwitinenu emo gitau iwae nuna-una mitiwa tunena amimene Yesu eno isa sero nung aune dema nari sena.</VERS>
      <VERS vnumber="19">Arata Yesu mene“ Aungwa” sero nung eno eyero sena, “Dubu nina-una baungno Tuwa mene ning ao-diro tani iwaing ning eno yetiya awiya se nigae.”</VERS>
      <VERS vnumber="20">Ayero senu nung baungno tawing yazo Dekapolis( ge naname-una, “Napo wawong etobe”) auna kasa yero tani Yesu mene nung eno yena auna ungwe tugata-magata yero yenu emo bauno apakana be angyero ge nuna gege nigiti nasani nauwa.</VERS>
      <CAPTION vref="21">Yesu mene bauno zo kora yero Yairora mani baunodi uwenu iropuna.</CAPTION>
      <CAPTION vref="21">
        <xref fscope="Mt 9:18-26">Mt 9:18-26</xref>;<xref fscope="Lu 8:40-56">Lu 8:40-56</xref></CAPTION>
      <VERS vnumber="21">Yesu wangna witiro ou nazi nupema buwagairo enabara kasa yero bage atu mitinu emo bauno daigairo mene nuna-una kasa yewa.</VERS>
      <VERS vnumber="22">Kasa yero mitiwa yere ibura simai emo zo yazo nuna Yairo amimene Yesu giro nuna-una baungno koing gairo</VERS>
      <VERS vnumber="23">isa sero eyero sena, “Mani baunodi nana maingkoka amimene magayari sero niya. Ning bung. Ning mani kora yari sero giro wawong nina nuna-una tame pugasa nung iwaing yero nariniya, awiya gosinena.”</VERS>
      <VERS vnumber="24">Ayero senu Yesu mene nung aune dema baungna. Bautunenu emo bauno daigairo mene nung aune dema bautunasani nung pu towang gairo puro bautunewa.</VERS>
      <VERS vnumber="25">Anewa bauno zo awong aune dema bautunena amimene yu pupunasani nawe dunu dawang 12 aung yenu yu pupunauna awiya oko soyao.</VERS>
      <VERS vnumber="26">Nung dokta witao auna-una bautu naunu awong yaya nuna aung yaise buro yero nauwa, arata yaya nuna oko aung yao naunu nung yaya bainakama tapunasani nauna ara. Nung wau moni nuna apakana pugainu aung yena, arata yaya oko aung yao yena. Yaya bainakama kasa nasani nauna.</VERS>
      <VERS vnumber="27">Arare nung amimene Yesura bowi nigiro emo bauno dubu baina awiya gate-gate yero Yesura-una bautara kasa yero</VERS>
      <VERS vnumber="28">nutope eyero kotungna, “Na taung wori nuna ding yero iwaing yarinena.”</VERS>
      <VERS vnumber="29">Ayero kotungno kasa yero Yesura mo ding yenu yu nuna mena soyenu Yesu mene nung kora yenu yaya aung yena awiya gigina.</VERS>
      <VERS vnumber="30">Ayero yenu Yesu mene kora yaora putoung auna yatu nung doro baungna awiya yetine yero giro emo bauno dubu baina auna towang atu mena kapetegairo eyero sena, “Awe mene taung wori nana ding yetiye?”</VERS>
      <VERS vnumber="31">Ayero senu buro-mani nuna mene nung eno eyero sewa, “Emo bauno dubu baina mene ning misineya, arare ning nono yero‘ Awe na ding yetiye?’ asinesi?”</VERS>
      <VERS vnumber="32">Ayero sewa arata Yesu mene, “Awe mene na ding yetiye?” asero gari sero diti-dati yena.</VERS>
      <VERS vnumber="33">Anenu bauno amimene tani Yesu mene nung eno yena awiya giro yangka sero awang nasani Yesura-una buro te nuna-una zuwero susuwa nuna keregairo sena ara.</VERS>
      <VERS vnumber="34">Ayero yenu giro Yesu mene nung eno eyero sena, “Aya nana, ning inao nina-una iwaing yetesa. Arare ning yawa yawa nasani aune baung. Yaya nina oko kapete gariniya.”</VERS>
      <VERS vnumber="35">Yesu mene ayero sinasani mitinu emo ena mene simai emora-una gare atu buro eyero sewa, “Mani baunodi nina magatiya. Ning nono yero buro baina Gipao Emo eno pugari sinesi?”</VERS>
      <VERS vnumber="36">Ayero sewa, arata Yesu mene ge sinewa awiya nigari sero dawong oko yawao yero yere ibura simai emo eno eyero sena, “Kotung-katung oko yase. Tumo diyaore gege neu.”</VERS>
      <VERS vnumber="37">Ayero sero awong apakana nung aune dema babao awang sero Petoro aune Yakobo meta nuna Yohane ami gege nung aune dema babaese sena.</VERS>
      <VERS vnumber="38">Awong baungno yere ibura simaira gare kasa yero Yesu mene emo bauno witao pasero zi sinasani mitiwa awiya gigina. Emo bauno zi sinasani zibe nasani mitiwa.</VERS>
      <VERS vnumber="39">Ayero newa giro Yesu gare toiro awong eno eyero sena, “Niye noeno gurutu sero mitasani zi sinei? Mani awiya oko magayao. Nung auriti awiniya.”</VERS>
      <VERS vnumber="40">Ayero senu awong nung pusugairo iwa. Arata nung awong awang senu garo doro bamuwa aune nung maina maung aire aune emo nung aune dema mitiwa awiya puro masi mani mitina auna toina.</VERS>
      <VERS vnumber="41">Toiro maina wawong iniro nung eno Yuda gera eyero sena, “Talita kumi.” Ge auna susuwa eyao era: “Zebi, ning iropasese sinena.”</VERS>
      <VERS vnumber="42">Ayero senu mani awiya mena iropuro angyena. Dawang nuna 12. Ayenu emo bauno mene wawong di gauno yangka sewa.</VERS>
      <CAPTION vref="43">Nasarete emo bauno mene Yesu bauta potewa.</CAPTION>
      <CAPTION vref="43">
        <xref fscope="Mt 13:53-58">Mt 13:53-58</xref>;<xref fscope="Lu 4:16-30">Lu 4:16-30</xref></CAPTION>
      <VERS vnumber="43">Yesu mene awong susuwa awiya emo bauno ena eno sowi sero ge tauyao sena. Ayero sero awong nona minao mani eno pugaese sena arauwa.</VERS>
    </CHAPTER>
    <CHAPTER cnumber="6">
      <VERS vnumber="1">Yesu mene napo awiya doro napo nuna-una baungna. Buro-mani nuna mene nung aune dema bamuwa.</VERS>
      <VERS vnumber="2">Arare Sabat be kasa yenu giro nung yere ibu mokora toiro ge tugata nenu emo bauno witao mene ge nuna nigiro wawong di gauno eyero sewa, “Emo kotumao awiya natu tamiye? Kotumao tauyao nono yao mene nuna-una kasa yetiye? Nung nono yero tani emo bauno gitau oko gao awiya yero noiye?</VERS>
      <VERS vnumber="3">Emo ewiya nung kapenda. Nung Mariara mani arauwa. Nung Yakobo, Yosefe, Yuda, aune Simonna tato. Numono ai amono nuna name aune dema nowa.” Ayero sero awong Yesu eno kotumao meko puro dubo mou yewa.</VERS>
      <VERS vnumber="4">Arata Yesu mene awong eno eyero sena, “Porofete awong emo yazore. Arata napo nuka nunae-una, o dubu nuka nunae-una atu, o maung nuka nunae-una atu, awong emo yazo aung.” Ayero sena ara.</VERS>
      <VERS vnumber="5">Nung tani emo bauno mene gitau oko gao nauwa awiya nunae-una atu yao teng oko yena. Arata nung wawong nuna mene emo yayare dekaong-dekaong auna-una pugainu yaya nunae aung yena ara.</VERS>
      <VERS vnumber="6">“Awong nono yero na tumo oko diyao yero nei?” ayero kotungno giro nung angyero napo mamanikakara baungno ge tugata yena arauwa.</VERS>
      <CAPTION vref="7">Yesu mene buro-mani nuna 12 burora pugaina.</CAPTION>
      <CAPTION vref="7">
        <xref fscope="Mt 10:5-15">Mt 10:5-15</xref>;<xref fscope="Lu 9:1-6">Lu 9:1-6</xref></CAPTION>
      <VERS vnumber="7">Yesu mene buro-mani nuna 12 yau senu bumuwa iwae tunaora putoung awiya awong eno pugairo awong eto-eto baungno tere-taira yero buro yaese sero nung awong eno eyero sena,</VERS>
      <VERS vnumber="8">“Nagibora nona zo oko pumae. Wo ma aung, zao aung, wau moni aung. Tung gege pungpu.</VERS>
      <VERS vnumber="9">Te soga wosogarineya, arata taung wori etobe oko wosogae.</VERS>
      <VERS vnumber="10">Niye esewa yero napo zora baungno garo dekaongka auna toiro mitasani buro baungno nete napo awiya duwari yero giro aune garo awiya dopu.</VERS>
      <VERS vnumber="11">Napo zo mene niye masi oko zuwao, o ge ninae oko nigao yaya giro napo awiya doro susuwa nunae gaese sero popo awetu nunae te yo ninae-una mitiya awiya dureregaipu wosae.”</VERS>
      <VERS vnumber="12">Ayero senu giro buro-mani 12 amimene baungno emo bauno eno eyero sewa, “Niye dubo kapetegaipu.”</VERS>
      <VERS vnumber="13">Ayero sero iwae witao tunero uweri emo bauno yayare witao auna-una yasagairo nauwa yaya nunae aung yero nauna arauwa.</VERS>
      <CAPTION vref="14">Yohane ge ou zayero suwao emo awiya magayena.</CAPTION>
      <CAPTION vref="14">
        <xref fscope="Mt 14:1-12">Mt 14:1-12</xref>;<xref fscope="Lu 3:19-20">Lu 3:19-20</xref>;<xref fscope="Lu 9:7-9">Lu 9:7-9</xref></CAPTION>
      <VERS vnumber="14">Yesura bowi baungno emo bauno apakana tawing sero sero auna teng yena. Ayero yenu emo tuwa zo yazo nuna Herode amimene Yesura bowi nigina. Emo ena mene Yesu eno eyero sinauwa, “Yohane ge ou zayero suwao emo nung amimene magayaora atu iropuna, arare nung tani putoungne yero noiya.”</VERS>
      <VERS vnumber="15">Ena mene ayero sinauwa, arata ena mene eyero sinauwa, “Nung Eliya.” Ora ena mene eyero sinauwa, “Nung porofete zo. Porofete gitau nauwa ayao ine.” Ayero sinauwa arauwa.</VERS>
      <VERS vnumber="16">Arata Herode mene Yesura tani auna ge nigiro eyero sena, “Na ge sewang awong Yohanena dubo kapewa magayena, arata nung nupema iropuro niya.”</VERS>
      <VERS vnumber="17">Herode mene ayero sena, noeno okowata, gitau nung gorobo emo senu baungno Yohane bunero puro pu bunao gare gaiwa. Herode mene tani awiya bauno Herodia eno yena, auna susuwa awiya eyao era: Herode mene meta nuna Filipra bauno puro atina ara. Bauno auna yazo nuna Herodia.</VERS>
      <VERS vnumber="18">Ayero yenu giro Yohane mene Herode eno eyero sena, “Ning meta nina-una bauno sorero puro aune dema nosa, awiya teng oko niya. Sao tauyao ge gazao mitiya.”</VERS>
      <VERS vnumber="19">Yohane mene ayero senu giro bauno Herodia mene dung yero Herode nung Yohane daise sinauna.</VERS>
      <VERS vnumber="20">Arata Herode mene tani awiya oko yao yena. Noeno okowata, nung Yohane awang yero nauna. Yohane nung emo pewayao, nung emo pasena aung, awiya giro awang yero sorero nauna ara. Yohane nung ge sinaunu Herode mene nigiro kotung-katung yero nauna, arata nung Yohanena ge nigari aratapunauna arauwa.</VERS>
      <VERS vnumber="21">Arata Herodia mene Yohane dao magayaora be awiya tauna. Herode mene ai nung puna auna be awiya kasa yenu giro nung emo babuze nuna aune gorobo emora gitau yao ena aune Galilaya tawingna emo babuze ena awong aeno ana-bonene yena.</VERS>
      <VERS vnumber="22">Be aune Herodia mene Yohane dao magayaora nagibo tauna. Awiya eyao era: Mani baunodi nuna mene Herodera ibu auna toiro na bainakama wuinu Herode ta esewa nung aune dema mitiwa amimene giro yawa yawa yewa. Ayero yewa giro Herode mene mani daungse aeno eyero sena, “Ning nona zota zo nomaze ara taungno sasa giro pugarinena.</VERS>
      <VERS vnumber="23">Na Tuwa Bayaura benaungna sana tauyae. Ning nona no eno saisi—nona maingkokata nona bainakama—awiya saineba na ning eno pugarinena. Tawing nana agewa eno sarinesa, awiya pugarinena.”</VERS>
      <VERS vnumber="24">Ayero senu nung doro baungno ai nuna eno eyero sena, “Na no pugaise sarineni?” Ayero senu ai nuna mene eyero sena, “Yohane ge ou zayero suwao emo auna gitau ning eno pugaise sarinesa.”</VERS>
      <VERS vnumber="25">Ayero senu nung mena sungno Herodera-una baungno eyero sena, “Yemeneka keune ning Yohane ge ou zayero suwao emo auna gitau taora pugairo pugasa pumane.”</VERS>
      <VERS vnumber="26">Ayero senu Herode mene kotunu teng oko yenu dubo nuna mou yena. Arata nung Tuwa Bayaura ditira atu ge senu tau yena, nupema emo dema mitiwa amimene ge nuna gaya wosao yao eno,</VERS>
      <VERS vnumber="27">nung gorobo emo zo mene Yohanena gitau kapero puro baise senu baungno bunao gare atu dubo nuna kapero</VERS>
      <VERS vnumber="28">gitau taora pugairo puro baungno mani baunodi aeno pugainu puro ai nuna eno pugaina ara.</VERS>
      <VERS vnumber="29">Ayero yewa Yohanena buro-mani mene tani auna bowi nigiro giro baungno taung nuna puro baungno biritira atu mutewa arauwa.</VERS>
      <CAPTION vref="30">Yesu mene emo 5,000 eno nona minao pugaina.</CAPTION>
      <CAPTION vref="30">
        <xref fscope="Mt 14:13-21">Mt 14:13-21</xref>;<xref fscope="Lu 9:10-17">Lu 9:10-17</xref>;<xref fscope="Yo 6:1-14">Yo 6:1-14</xref></CAPTION>
      <VERS vnumber="30">Emo Yesu mene iyengtina amimene Yesura-una atu augairo ge tugata nasani buro yewa awiya apakana nung eno sewa ara.</VERS>
      <VERS vnumber="31">Anasani mitiwa emo bauno witao mene Yesura-una buro baungno anasani newa Yesu aune buro-mani nuna aune nona minaora be aung yena. Ayero yenu giro Yesu mene buro-mani nuna eno eyero sena, “Bungpu. Name nata baungno soma emo bauno aungna atu oreganene.”</VERS>
      <VERS vnumber="32">Ayero sero awong wangna witiro soma emo bauno aung auna babari bautunewa</VERS>
      <VERS vnumber="33">emo bauno witao napo sero sero auna mene awong bautunewa giro nai bage-bage gege gitau mena baungno kasa yero mitiwa ara.</VERS>
      <VERS vnumber="34">Mitiwa Yesu wang doro witi ika yero emo dubu bainakama awiya giro awong eno yo auna. Noeno okowata, awong pu mamani mene ai kau nasani nowa ayao ine. Ayao giro yo auno nung awong eno ge tugata-magata nenu</VERS>
      <VERS vnumber="35">ture itinenu giro buro-mani mene nuna-una nugu buro nung eno eyero sewa, “Soma ewiya soma meko. Nona minao aung. Ture itiniya,</VERS>
      <VERS vnumber="36">arare ning emo bauno duwasa baungno nona minao nunae pumari napo nugu-nagu miteya auna babae.”</VERS>
      <VERS vnumber="37">Ayero sewa nung eyero sena, “Ninae nona minao pugaipu minae.” Ayero senu awong nung eno eyero sewa, “Nae baungno ame igiyao 200 kina mene zuma gaero awong eno puganane minaese sinesa?”</VERS>
      <VERS vnumber="38">Ayero sewa nung awong eno eyero sena, “Ame igiyao niye nazigo i? Baungpu gae.” Ayero senu awong baungno giro nupema buro eyero sewa, “Ame wawong zore wo etobere gege miteya.”</VERS>
      <VERS vnumber="39">Ayero sewa nung emo bauno eno eyero sena, “Niye dubu sero dopero kanasi nezayao owiya naero adungpu.”</VERS>
      <VERS vnumber="40">Ayero senu awong dubu sero adumuwa—dubu ena emo bauno 100, dubu ena emo bauno 50, ayero yero adumuwa ara.</VERS>
      <VERS vnumber="41">Ayero yewa aune Yesu mene ame wawong zore wo etobe awiya puro ditiye uritira gairo Tuwa Bayau eno dange sero ame awiya eegairo buro-mani eno pugaina ara. Awiya buro-mani mene emo bauno eno pugaese sero ayero yena ara. Nung wo etobe puro zozoro gairo bono yenu emo bauno apakana amimene pumuwa.</VERS>
      <VERS vnumber="42">Awong apakana miniwa teng yena ara.</VERS>
      <VERS vnumber="43">Teng yenu awong ame itoto wo itoto awiya yangtagairo puro saka 12 auna gaiwa teng yena.</VERS>
      <VERS vnumber="44">Emo nona miniwa auna zare nunae awiya 5,000.</VERS>
      <CAPTION vref="45">Yesu mene ou nazi tame angyena.</CAPTION>
      <CAPTION vref="45">
        <xref fscope="Mt 14:22-33">Mt 14:22-33</xref>;<xref fscope="Yo 6:15-21">Yo 6:15-21</xref></CAPTION>
      <VERS vnumber="45">Yesu mene buro-mani nuna eno eyero sena, “Niye wangna witiro musugairo enaba Besaida nape gitau babarineya. Na emo bauno zanaese sero aune awong duwarinena.”</VERS>
      <VERS vnumber="46">Ayero sero nung awong gitau iyengtinu bamuwa nung isa sari sero diri witina ara.</VERS>
      <VERS vnumber="47">Atu isa sinasani mitinu ture itinenu mani awiso wangna bautunete ou nazi towang daung yewa ara.</VERS>
      <VERS vnumber="48">Atu bisi mene awong dero ibena abena nenu awong wang dawaora yaya tapunewa awiya gigina. Ayero giro iya gari nenu aune nung ou nazi tame angyero nunae-una nugu kasa yena. Nung awong daigari sero nenu</VERS>
      <VERS vnumber="49">awong nung ou tame angnena awiya giro nung ititi zota asero aiyamama sewa.</VERS>
      <VERS vnumber="50">Awiya noeno okowata, awong nung giro awang yero te wawong ipena. Ayero yewa giro nung awong eno mena eyero sena, “Niye tau yepu. Na ara. Awang oko yae.”</VERS>
      <VERS vnumber="51">Ayero sero nung wangna witinu soma bisi sena. Ayero yenu awong yangka sewa ara.</VERS>
      <VERS vnumber="52">Awiya noeno okowata, awong tani Yesu mene ame emo bauno eno pugaina auna susuwa oko gao. Diti dubore nunae oko zawagao.</VERS>
      <CAPTION vref="53">Yesu mene emo bauno dubu baina yayare Genesaret atu kora yena.</CAPTION>
      <CAPTION vref="53">
        <xref fscope="Mt 14:34-36">Mt 14:34-36</xref>
      </CAPTION>
      <VERS vnumber="53">Awong ou nazi buwagairo baung tawing yazo Genesaret auna yero wang isewa witina ara.</VERS>
      <VERS vnumber="54">Ayero yero wang doro witiwa emo bauno Yesu gao amimene nung giro</VERS>
      <VERS vnumber="55">napo nugu-nagu mitiwa auna sungno baungno emo bauno kezeya yetugao goga gaero zuwagairo puro buro Yesu atu mitiya asero atu pugaiwa ara.</VERS>
      <CAPTION vref="56">Tuwa Bayaura ge mene ewowora ge daigatinoiya.</CAPTION>
      <CAPTION vref="56">
        <xref fscope="Mt 15:1-9">Mt 15:1-9</xref>
      </CAPTION>
      <VERS vnumber="56">Soma apakana Yesu mene baungna—napo mamanikaka, o napo babuze, o soma napo aung—soma auna emo bauno mene emo bauno kezeya yetugao puro nagibe pugaiwa emo bauno yayare mene Yesu yausero mo be nuna gege ding yari sewa. Emo bauno ding yewa auna yaya aung yena.</VERS>
    </CHAPTER>
    <CHAPTER cnumber="7">
      <VERS vnumber="1">Farisayo ena aune sao tauyao ge gipao emo ena Yerusalem atu bumuwa amimene Yesura-una augaiwa.</VERS>
      <VERS vnumber="2">Augairo buro-mani nuna mene wawong oko sayao nona mininewa awiya gigiwa.</VERS>
      <VERS vnumber="3">Wawong sayaora tani auna susuwa eyao era: Farisayo emo gege okowata, Yuda emo apakana dema, awong nona teba oko mininowa. Awong ewowo nunae-una sao tauyao ge awiya ago yero wawong saero aune nona mininowa ara.</VERS>
      <VERS vnumber="4">Awong maketra atu nema kapetegairo gare buro gitau ou suwero aune ago nona mininowa. Awong ewowora sao tauyao ge ewe-pape ago nasani awangne taore aure sainowa.</VERS>
      <VERS vnumber="5">Arare Farisayo aune sao tauyao ge gipao emo amimene Yesu eyero atata yero sewa, “Buro-mani nina mene nono yero ewowora sao tauyao ge awiya doro wawong oko sayao nona tebeba mininei?” <NOTE type="study">+  7:2-5  Soremao Ge zo<xref fscope="Matiu 15:2">Matiu 15:2</xref> auna atu mitiya awiya gi. </NOTE></VERS>
      <VERS vnumber="6">Ayero sewa nung awong eno eyero sena, “Niye ge iwao emo me sao yero nowa. Ge porofete Yesaya mene gaena amimene niye gapuniya. Ge gaena awiya eyero mitiya era: Tuwa mene eyero siniya, Emo bauno emimene na begiti mene bowi yero nowa, arata moko nunae nana-una oko mitiya.</VERS>
      <VERS vnumber="7">Awong emora ge awiya Tuwa Bayaura sao tauyao ge ine ayero sero gipero ayero nowa. Arare awong na bowi yari yero tetere yero nowa. Yesaya mene ayero gaena ara.”</VERS>
      <VERS vnumber="8">Yesu mene ayero sero aune ge susuuno eyero sena, “Niye Tuwa Bayaura sao tauyao ge doro emora wini ge puro iniro baingtitinowa.” Ayero sena arauwa.</VERS>
      <VERS vnumber="9">Yesu mene ge zo nupema awong eno eyero sena, “Niye Tuwa Bayaura sao tauyao ge doro ewowora tani ago yero nowa, awiya kotupunowa iwaing noi?</VERS>
      <VERS vnumber="10">Na ayero sinena, noeno okowata, Mose mene eyero sena, Ning tani iwaing ai maung nina eno nasani neu. Nupema, Zo nung ai maung nuna eno ge meko sariniya, nung awiya depu magayae.</VERS>
      <VERS vnumber="11">Mose mene ayero sena, arata niye eyero sinowa: Zo nung ai maung nuna eno eyero sai teng yariniya, ‘Na nona nito eno pugatena, arata na nona awiya mena Koban eno sewang.’ (Koban auna susuwa eyao era: “Na nona ewiya Tuwa Bayau eno pugari sewang tauyena.”)</VERS>
      <VERS vnumber="12">Mani zo ayero sariniya, awiya niye nung ai maung soremoiye sero awang sinowa.</VERS>
      <VERS vnumber="13">Ayero yero niye Tuwa Bayaura sao tauyao ge pu ago gairo ewowora tani pu gitau gairo mani eno gipinowa. Tani ayao awiya daigairo yero nowa.” Ayero sena arauwa.</VERS>
      <CAPTION vref="14">Nona dubora beingti tapunoiya auna ge.</CAPTION>
      <CAPTION vref="14">
        <xref fscope="Mt 15:10-20">Mt 15:10-20</xref>
      </CAPTION>
      <VERS vnumber="14">Yesu mene ayero sero emo bauno nupema yausenu bumuwa eyero sena, “Ge sana nigipu. Niye apakana nigiro baingtipu.</VERS>
      <VERS vnumber="15">Nona be ninae-una toitinoiya amimene oko niye noi beingtire yero nowa. Ge be ninae-una atu kasa noiya amimene niye noi beingtire yero nowa ara.</VERS>
      <VERS vnumber="16">[Zo nung dawongne mene ge ewiya nigaise.]” Ayero sena arauwa.</VERS>
      <VERS vnumber="17">Ayero sero emo bauno doro buro-maine dema gare toiro buro-mani mene ge sena auna susuwa nigari sero nung atata yewa ara.</VERS>
      <VERS vnumber="18">Atata yewa giro nung awong eno eyero sena, “Ayero niye dema oko gao yero neita? Niye susuwa ewiya gosineita? Nona minao mene bera toiro niye oko noi beingtire yero nowa.</VERS>
      <VERS vnumber="19">Noeno okowata, nona minao amimene dubo ninae-una oko toitinoiya. Nona awiya tini ninae-una baungno nagibo nuna-una wowosinoiya.” Yesu mene ge awiya sinasani nona minao apakana amimene dubora beingti oko tapunoiya. Ayero sena ara.</VERS>
      <VERS vnumber="20">Ayero sero aune eyero sena, “Tani emora-una dubora atu kasa yero noiya amimene emo awiya noi beingtire yero noiya.</VERS>
      <VERS vnumber="21">Noeno okowata, emora-una mokora atu, o emora-una dubora atu kotumao meko mene kasa yero nowa—kuma yao, ugaing yao, mani dao magayao, atao gerayao,</VERS>
      <VERS vnumber="22">dubo-dubo yao, tani meko yao, ge iwao ge sao, gao meko yao, isi patao ge sao, taung puro witao, wini ge dero nao— </VERS>
      <VERS vnumber="23">tani awiya apakana emora-una mokora atu kasa yero emo awiya yero noi beingtire yero noiya.” Ayero sena arauwa.</VERS>
      <CAPTION vref="24">Bauno Yuda oko zo mene Yesu tumo diro baingtina.</CAPTION>
      <CAPTION vref="24">
        <xref fscope="Mt 15:21-28">Mt 15:21-28</xref>
      </CAPTION>
      <VERS vnumber="24">Yesu mene atu iropuro baung tawing zora atu napo zo yazo nuna Taya mitauna auna yero garo zora toiro mitasani emo bauno mene nung atu mitina awiya gowi sero awang sena, arata nung nutope pungyaine yao teng oko.</VERS>
      <VERS vnumber="25">Ayero nenu bauno zo mene Yesura bowi nigina. Bauno auna mani bauno di zo maingkoka amimene iwae nuna-una mokora mitauna ara. Bauno amimene kasa ye Yesura-una gairo koing gaina.</VERS>
      <VERS vnumber="26">Arata bauno awiya nung Yuda oko. Tawing nuna yazo Sirofonisia. Arare nung Yesu eno isa sero nung mani nuna-una iwae tunaise senu</VERS>
      <VERS vnumber="27">Yesu mene nung eno ge eniya zo eyero sena, “Na nona mani mamani eno gitau pugana minaya teng yae. Noeno okowata, mani mamanina nona minao sorero sino unao ine awiya teng oko yariniya.”</VERS>
      <VERS vnumber="28">Ayero senu giro bauno mene ge eniya auna abena eyero sena, “Tuwa, awiya meba sinesa. Arata sino opesa wese atu mitasani susuna mani mene nowa wowosinoiya awiya mininowa.”</VERS>
      <VERS vnumber="29">Ayero senu giro Yesu mene nung eno eyero sena, “Ge iwaing sesesa, arare gare baung. Iwae mene mani nina mena doro babiya.” Ayero sena ara.</VERS>
      <VERS vnumber="30">Ayero senu bauno mene nupema tera kapete nuna-una gare gairo baungno iwae mena baungnu mani nuna teba apegairo mitina awiya gigina.</VERS>
      <CAPTION vref="31">Yesu mene emo zo dawong itigao awiya kora yena.</CAPTION>
      <VERS vnumber="31">Yesu mene atu iropuro tawing napo Taya mitina awiya doro napo Saidon buwagairo tawing yazo Dekapolis awiya buwagairo kasa ye ou nazi zo yazo Galilaya auna gaina.</VERS>
      <VERS vnumber="32">Ayero mitinu emo ena mene emo zo puro buro Yesura-una yewa ara. Emo awiya dawong itigao, ge aung. Emo mene emo awiya puro Yesu mene nung ding yero kora yaise sero isa sewa.</VERS>
      <VERS vnumber="33">Ayero yewa giro Yesu mene emo awiya puro emo bauno doro baungno dopero wawong soro emo auna-una daweng pugairo begura pisero wawong mene emo auna ewawa dingyero</VERS>
      <VERS vnumber="34">diti ika uritira yero oweno tauyao pisero emo aeno eyero sena, “Epata.” (Ge naname-una, “Dawong iwaise.”)</VERS>
      <VERS vnumber="35">Ayero senu dawong tangsenu be eo yenu ge iwaing sena ara.</VERS>
      <VERS vnumber="36">Ayero yenu giro Yesu mene awong eno eyero sena, “Niye tani euna bowi sowi sero awang sinena.” Ayero sinaunata emo bauno mene gewera yero keregairo nauwa.</VERS>
      <CAPTION vref="37">Yesu mene emo 4,000 aeno nona minao pugaina.</CAPTION>
      <CAPTION vref="37">
        <xref fscope="Mt 15:32-39">Mt 15:32-39</xref>
      </CAPTION>
      <VERS vnumber="37">Anauwa emo bauno ena mene nigiro wawong di gauno yangka sero eyero sinauwa, “Nung tani apakana iwaing yero noiya. Nung noi emo dawong itigao mene ge nupema nigitinowa, nupema emo ge aung amimene ge nupema sinowa.” Ayero sinauwa arauwa.</VERS>
    </CHAPTER>
    <CHAPTER cnumber="8">
      <VERS vnumber="1">Iya zore emo bauno daigairo mene Yesu aune augairo mitete nona minao aung yenu mitiwa giro nung buro-mani nuna yau senu bumuwa eyero sena,</VERS>
      <VERS vnumber="2">“Na emo bauno yo niya. Noeno okowata, awong iya etama na aune dema nete doteya nona minao awena aung yetiya.</VERS>
      <VERS vnumber="3">Arare na nona awong eno oko pugao tebeba iyengtarinena, awiya awong bautunete nagibe atu meri magayero zuwarineya. Awong ena soma nugu daung okora atu bumeya.”</VERS>
      <VERS vnumber="4">Ayero senu buro-mani mene nung eno eyero sewa, “Name towangna etu nono yero emo baunona nona minao taungno pugarinenine?”</VERS>
      <VERS vnumber="5">Ayero sewa giro eyero sena, “Niye ame igiyao nazigo i?” Ayero senu giro awong sewa, “Nae ame igiyao 7.” Ayero sewa ara.</VERS>
      <VERS vnumber="6">Arare Yesu mene emo bauno tawingna adumaese senu adumuwa nung ame igiyao 7 awiya puro Tuwa Bayau eno dange sero ame awiya eegairo buro-mani eno pugaina. Buro-mani mene emo bauno eno bono yaya minaese sero pugainu puro emo bauno eno bono yewa.</VERS>
      <VERS vnumber="7">Nupema wo mamanikaka nunae ena mitiwa awiya puro Tuwa Bayau eno dange sero buro-mani eno eyero sena, “Wo dema emo bauno eno bono yepu.” Ayero sena ara.</VERS>
      <VERS vnumber="8">Ayero senu puro bono yewa miniwa teng yena. Teng yenu giro itoto pu dekaongna gaiwa saka 7 teng yena ara.</VERS>
      <VERS vnumber="9">Nona miniwa awong auna zare nunae awiya 4,000.</VERS>
      <VERS vnumber="10">Miniwa aune Yesu mene awong senu bamuwa. Bamuwa nung buro-mani nuna aune wangna witiro tawing yazo Dalimanuta auna bamuwa arauwa.</VERS>
      <CAPTION vref="11">Emo ena mene tani zo diti seka yai gari sewa.</CAPTION>
      <CAPTION vref="11">
        <xref fscope="Mt 16:1-4">Mt 16:1-4</xref>;<xref fscope="Lu 12:54-56">Lu 12:54-56</xref></CAPTION>
      <VERS vnumber="11">Farisayo ena mene Yesura-una buro nung aune dema ge wina-se yewa ara. Awong Yesu gaero gari sero nung tani diti seka zo yai uritira putoung kasa daung yai gari sewa ara.</VERS>
      <VERS vnumber="12">Sewa Yesu mene ge nunae giginu bereya yenu giro eyero sena, “Emo yeme neya emimene noeno tani diti seka zo gari sinei? Na ge meba nibamu sinena era. Emo yeme neya emimene tani diti sekawa zo oko garineya.” Ayero sena ara.</VERS>
      <VERS vnumber="13">Ayero sero nung awong doro wangna nupema witiro ou nazi enabara baungna arauwa.</VERS>
      <CAPTION vref="14">Farisayora yis ta Herodera yis auna ge eniya sena.</CAPTION>
      <CAPTION vref="14">
        <xref fscope="Mt 16:5-12">Mt 16:5-12</xref>
      </CAPTION>
      <VERS vnumber="14">Buro-mani nuna mene ame oko pumao nuwegaiwa. Ame dekaongka gege awong aune dema wangna mitina.</VERS>
      <VERS vnumber="15">Arare Yesu mene dawong gayao ge zo awong eno sinasani eyero sena, “Niye umo yepu. Farisayora yis ta Herodera yis amimene seung ninae-una goiye sero niye umo yero baingtiti nasani neupu.” Ayero sena ara.</VERS>
      <VERS vnumber="16">Ayero senu awong ge nuna awiya nigiro wina-se yewa, “Name ame nuwegenane aeno ge ewiya sinita nowa?”</VERS>
      <VERS vnumber="17">Ayero sewa awong Farisayora gipao ge okowata, ame minao maze kotupunewa giro Yesu mene awong eno eyero sena, “Name ame dotenane aeno siniya awiya noeno sinei? Niye yeme susuwa nana oko gosineita nowa? Diti dubore ninae daba ine i?</VERS>
      <VERS vnumber="18">Niye diti mokore, arata niye oko gao i? Niye dawongne, arata niye oko nigao i? Niye susuwa ewiya nuwegeita nowa?</VERS>
      <VERS vnumber="19">Na emo 5,000 eno ame wawong zo eegaiwang be aune niye itoto saka nazigo diwi?” Ayero senu awong sewa, “<xref fscope="Saka 12">Saka 12</xref> diwangne.”</VERS>
      <VERS vnumber="20">Ayero sewa giro nung eyero sena, “Na emo 4,000 eno ame 7 eegena niye itotora saka nazigo diyei?” Ayero senu sewa, “<xref fscope="Saka 7">Saka 7</xref> diyenane.”</VERS>
      <VERS vnumber="21">Ayero sewa giro nung eyero sena, “Niye tani awiya oko gao i?” Ayero sena arauwa.</VERS>
      <CAPTION vref="22">Yesu mene Besaida atu emo diti guma yao zo kora yena.</CAPTION>
      <VERS vnumber="22">Yesu buro-mani nuna aune dema kasa ye napo Besaida auna yewa emo ena mene emo diti guma yao zo puro Yesura-una buro Yesu mene nung ding yaise sewa ara.</VERS>
      <VERS vnumber="23">Ayero sewa giro Yesu mene emo diti guma yao awiya wawong gaero puro napo doro baungno begura ye diti mokora gairo wawong diti mokora pugairo atata yero sena, “Nona zo gosinesita?”</VERS>
      <VERS vnumber="24">Ayero senu nung diti kanero abena eyero sena, “Na emo bauno gosinena. Na awong gosinena i ipu ine neya, arata awong ang neya.”</VERS>
      <VERS vnumber="25">Ayero senu giro Yesu mene wawong nuna diti mokora nupema pugainu emo awiya anuwing nenu diti nuna iwaing yenu nung nona apakana giro baingtina ara.</VERS>
      <VERS vnumber="26">Ayero yenu giro Yesu mene nung iyengtari sero eyero sena, “Ning nupema napo euna oko babase. Ning garo nina-una baung.” Ayero sena arauwa.</VERS>
      <CAPTION vref="27">Petoro mene ge keregairo Yesu nung Kristo ayero sena.</CAPTION>
      <CAPTION vref="27">
        <xref fscope="Mt 16:13-20">Mt 16:13-20</xref>;<xref fscope="Lu 9:18-21">Lu 9:18-21</xref></CAPTION>
      <VERS vnumber="27">Yesu buro-mani nuna aune dema napo ena tawing yazo Sisaria-Filipai auna mitiwa auna bamuwa. Bautunete Yesu mene buro-mani atata yero sena, “Emo bauno mene na awe sero nei?”</VERS>
      <VERS vnumber="28">Ayero senu abena sewa, “Ena mene eyero sineya: Ning Yohane ge ou zayero suwao emo. Arata ena mene eyero sineya: Ning Eliya. Arata ena mene eyero sineya: Ning porofete gitau nawe magayewa auna zo.”</VERS>
      <VERS vnumber="29">Ayero sewa giro nung awong atata yero sena, “Ora niye nika niyetope na awe sero nei?” Ayero senu Petoro mene eyero sena, “Ning Kristo, Sorao Emo nanae.”</VERS>
      <VERS vnumber="30">Ayero senu Yesu awong eno ge tauyao eyero sena, “Ge nana awiya emo zo eno oko sae.” Ayero sena arauwa.</VERS>
      <CAPTION vref="31">Yesu nung ago magayero nupema iropariniya auna ge sena.</CAPTION>
      <CAPTION vref="31">
        <xref fscope="Mt 16:21-28">Mt 16:21-28</xref>;<xref fscope="Lu 9:22-27">Lu 9:22-27</xref></CAPTION>
      <VERS vnumber="31">Yesu mene awong ge tugata yari sero eyero sena, “Na Emora Mani mene yaya-biyaya tamarinena. Yuda emora simaita pirisa babuzeta sao tauyao ge gipao emo amimene na awang sero na daya magayarinena. Magayana be etama aung yai aune na nupema seka yero iroparinena.”</VERS>
      <VERS vnumber="32">Ge awiya senu kasa yenu gigiwa. Asenu Petoro mene nung yuno baungno awang sero eyero sena, “Ayero oko sase.”</VERS>
      <VERS vnumber="33">Ayero senu Yesu mene kapetegairo buro-mani nuna ena giro abena Petoro gona yero eyero sena, “Sanda, ning na doro daigai. Ning ge sinesa awiya Tuwa Bayaura ge okowata, emora ge niya.” Ayero sena arauwa.</VERS>
      <VERS vnumber="34">Yesu mene buro-mani nuna aune emo bauno dubu baina aune awiya yau senu bumuwa eyero sena, “Zo nung na ago yari yero giro aratamao nuna apakana doro dubo minaore yaya tamaore auna i pasao nuna diungno na ago yaise.</VERS>
      <VERS vnumber="35">Noeno okowata, zo nung tawingna nao nuna sorero puro nari kotumariniya auna nao nuna aung yariniya. Arata zo nung na eno yero o Bowi Iwaing nana eno yero tawingna nao nuna duwariniya amimene nao iwaing tamariniya.</VERS>
      <VERS vnumber="36">Zo nung tawingna nona iwaing apakana awiya pupunariniya, arata nao nuna aung yariniya, awiya nona nomi nuna-una mitariniye?</VERS>
      <VERS vnumber="37">Nupema nao nuna kapetegaise kotungno zuma noma pugai aune nao nuna awiya abena kapete nuna-una gariniye? Aung arauwa.</VERS>
      <VERS vnumber="38">Emo pasena nasani Tuwa Bayau daigati nasani nowa be aune emo zo mene na ta ge nana awiya awang sariniya, awiya na Emora Mani mene Mama nana-una waegaore angelo pewa yetugaore bumarinena be aune na abena emo awiya awang sarinena.” Yesu mene ayero sena arauwa.</VERS>
    </CHAPTER>
    <CHAPTER cnumber="9">
      <VERS vnumber="1">Yesu mene awong eno eyero sena, “Na ge me niye eno sinena era. Emo ena etu dopero miteya amimene oko magayao naya Tuwa Bayau nata tuwa yero nariniya auna putoung kasa daung yai garineya.” Ayero sena arauwa.</VERS>
      <CAPTION vref="2">Yesura taung mene nona zo ine kasa yena.</CAPTION>
      <CAPTION vref="2">
        <xref fscope="Mt 17:1-13">Mt 17:1-13</xref>;<xref fscope="Lu 9:28-36">Lu 9:28-36</xref></CAPTION>
      <VERS vnumber="2">Wari be 6 aung yenu aune Yesu mene Petoro Yakobo aune Yohane awong awiya gege puro diri bainana witiwa Yesura taung mene diti moko nunae-una atu darawa yero benaung zo ewe yena ara.</VERS>
      <VERS vnumber="3">Mo nuna mene waegairo neyang yena. Mo nuna awiya neyang kaing-kaing yao. Emo zo mene mo sayai ayao ine yao teng oko.</VERS>
      <VERS vnumber="4">Buro-mani nuna mene Eliyato Mose awongto Yesu aune dema ge sinasani mitiwato awiya gigiwa.</VERS>
      <VERS vnumber="5">Giro Petoro mene Yesu eno eyero sena, “Gipao emo, name etu mitenane awiya iwaing. Arare ning nigasa nae kouboga etama sinarinenane—zo nina, zo Mosera, zo Eliyara.”</VERS>
      <VERS vnumber="6">Petoro mene no saine nete giro ge awiya sena. Noeno okowata, awong buro-mani mene awang bainakama yewa.</VERS>
      <VERS vnumber="7">Ayero newa bereze zo mene buro awong worena. Ayero yenu ge zo bereze auna mokora atu eyero kasa yenu nigiwa, “Awiya mani nana. Nung yo diyang nana. Ge nuna nigipu.”</VERS>
      <VERS vnumber="8">Buro-mani mene ge awiya nigiro gari-gari yero emo zo oko gigiwa, arata Yesu gege mene awong aune dema mitina awiya gigiwa.</VERS>
      <VERS vnumber="9">Yesu buro-mani nuna aune dema diri atu wosiro bautunasani nung awong eno ge tauyao sinasani eyero sena, “Niye tani gigeya auna ge oko sae. Na Emora Mani mene magayero iropana aune niye ge awiya saya teng yariniya.” Ayero sena ara.</VERS>
      <VERS vnumber="10">Arare awong Yesura ge tauyao sena awiya dimuwa. Arata awong Yesu magayero iropariniya auna gera susuwa gari sero kotung-katung yewa.</VERS>
      <VERS vnumber="11">Ayero nasani nung atata yero sewa, “Sao tauyao ge gipao emo mene eyero sinowa, ‘Eliya gitau bai aune Kristo bariniya.’ Nono yero ayero sinowi?”</VERS>
      <VERS vnumber="12">Ayero sewa giro Yesu mene awong eno eyero sena, “Eliya nung gitau buro tawingna nao meko awiya apakana korayai aune Kristo bariniya. Na Emora Mani eno ge eyero gaewa mitoiya, Nung yaya-biyaya tamariniya. Awong nung pusugairo gero iyarineya. Ge ayero gaewa mitoiya. Arata Eliya mene buro tawingna nao meko apakana kora yati siya, awiya tani nana-una atu kasa yariniya auna ge oko gayateya.</VERS>
      <VERS vnumber="13">Aeno na niye eno sinena era. Eliya buna. Bunu giro emo ena mene nung eno tani tebe-tabe yewa. Ge nung eno gaewa ayao ine teng yewa.” Ayero sena arauwa.</VERS>
      <CAPTION vref="14">Yesu mene mani zo iwae nuna-una mitauna awiya kora yena.</CAPTION>
      <CAPTION vref="14">
        <xref fscope="Mt 17:14-21">Mt 17:14-21</xref>;<xref fscope="Lu 9:37-43">Lu 9:37-43</xref></CAPTION>
      <VERS vnumber="14">Awong wosiro buro kasa ye buro-mani enana-una yero emo bauno dubu baina mene buro-mani nuna ena aune dema mitiwa gigiwa. Sao tauyao ge gipao emo ena mene buro-mani aune ge betinasani mitiwa.</VERS>
      <VERS vnumber="15">Ayero newa emo bauno mene Yesu butunenu giro yangka sero sungno baungno arugaiwa ara.</VERS>
      <VERS vnumber="16">Ayero yewa Yesu mene awong atata yero sena, “Niye ge nomaze awong aune dema sinei?”</VERS>
      <VERS vnumber="17">Ayero senu emo bauno dubu baina mitiwa auna emo zo mene nung eno eyero sena, “Gipao emo, na mani emodi nana puro nina-una bumena. Noeno okowata, iwae nuna-una toiro mitoi nung ge aung mitoiya.</VERS>
      <VERS vnumber="18">Mani nana be ena iwae mene nung darapunoi zuwero begura suwero di yetinoi taung aingso nuna tau-tataware noiya. Arare na buro-mani nina mene iwae tunaese sesena, arata awong tunao ine teng oko yeteya.” Ayero sena ara.</VERS>
      <VERS vnumber="19">Ayero senu Yesu mene awong eno eyero sena, “O niye emo bauno inao aung. Na be nazigo niye aune dema narineni? Na be nazigo buro ninae eno taung dedunasani nari neni? Mani puro nana-una bungpu.”</VERS>
      <VERS vnumber="20">Ayero senu awong mani puro nuna-una bumuwa iwae mene Yesu giro mani daraunu zuwero begura gutinasani angzi apunenu</VERS>
      <VERS vnumber="21">Yesu mene maina maung atata yero sena, “Dawang noune yaya ewiya tauni?” Ayero senu abena eyero sena, “Nung mani maingkore tauna.</VERS>
      <VERS vnumber="22">Arare iwae mene mani magayaise sero nung darapunoi oura ta iyaora zuwero noiya arauwa. Arata ning yaya kora yao ine teng yariniya, awiya ning nae eno yo auno nae soreung.”</VERS>
      <VERS vnumber="23">Ayero senu giro Yesu mene bera puro eyero sena, “Na yaya awiya kora yao ine teng yarinita, asinesita? Emo zo nung tumo diyaore amimene tani apakana yai teng yariniya.”</VERS>
      <VERS vnumber="24">Ayero senu maina maung mene mena eyero sena, “Na ning tumo didinona, arata ning na soremasa na ning tumo diro baingtane.” Ayero sena ara.</VERS>
      <VERS vnumber="25">Arare Yesu mene emo bauno witao nuna-una suno butunewa giro nung iwae tunero eyero sena, “Ning iwae ge aung nao, o dawong itigao, na ning eno ge tauyao sinena era. Ning mani doro nuna-una nupema oko towase.” Ayero sena ara.</VERS>
      <VERS vnumber="26">Ayero senu iwae mene be kerero mani awiya tau-tataware yao denu angzi apunenu iwae nung dunu mani awiya magayaine yena. Ayero yenu emo bauno witao mene giro eyero sewa, “Mani magayetiya.” Ayero sewa,</VERS>
      <VERS vnumber="27">arata Yesu mene maina wawong iniro ininu iropuna ara.</VERS>
      <VERS vnumber="28">Yesu buro-maine dema gare toiro buro-mani mene emo baunona diti pungyero aune nung atata yero sewa, “Nae iwae awiya tunari yetenane nono yero teng oko yao yetiye?”</VERS>
      <VERS vnumber="29">Ayero sewa Yesu mene awong eno eyero sena, “Name iwae ayao awiya tunari sero isa saora buro gege yero tuninonane. Iwae tunaora nagibo zo oko mitiya.” Ayero sena arauwa.</VERS>
      <CAPTION vref="30">Yesu nung ago magayero nupema iropariniya auna ge nupema senu be etobe yena.</CAPTION>
      <CAPTION vref="30">
        <xref fscope="Mt 17:22-23">Mt 17:22-23</xref>;<xref fscope="Lu 9:43-45">Lu 9:43-45</xref></CAPTION>
      <VERS vnumber="30">Awong atu iropuro baungno tawing yazo Galilaya awiya buwagaiwa. Arata Yesu mene awong bautu newa awiya emo bauno mene gao awang sena.</VERS>
      <VERS vnumber="31">Noeno okowata, nung buro-mani nuna gipinasani eyero sena, “Awong na Emora Mani awiya puro emo enana-una waweng pugaya na daya magayarinena. Magayero wari be etama aung yai aune iroparinena.” Ayero sena ara.</VERS>
      <VERS vnumber="32">Arata awong ge nuna-una susuwa oko gigiwa. Nupema awong nung atata yao awang yewa arauwa.</VERS>
      <CAPTION vref="33">Awe mene baina niye?</CAPTION>
      <CAPTION vref="33">
        <xref fscope="Mt 18:1-5">Mt 18:1-5</xref>;<xref fscope="Lu 9:46-50">Lu 9:46-50</xref></CAPTION>
      <VERS vnumber="33">Awong bautunete baung Kapaneam yero gare toiro mitiwa aune Yesu mene awong atata yero sena, “Niye nagibe atu ge nono sesei?”</VERS>
      <VERS vnumber="34">Yesu mene ayero atata yena, arata awong ge abena oko sao yewa. Noeno okowata, awong nagibe atu eyero sewa, “Naname-una zo awe mene baina niye?” Ayero sewa ara.</VERS>
      <VERS vnumber="35">Arare Yesu mene adungno buro-mani nuna 12 yau senu bumuwa eyero sena, “Emo zo mene gitau yari sariniya, nung amimene ago yaise. Nung emo apakana auna sou yaise.”</VERS>
      <VERS vnumber="36">Ayero sero aune nung mani maingkoka zo puro pu towang gairo mani saniro awong eno eyero sena,</VERS>
      <VERS vnumber="37">“Emo zo mene mani zo eyao ine na eno kora yariniya, nung amimene na kora yetiya ayero yariniya. Emo zo na kora yariniya amimene na gege okowata, nung na iyengtinu wosiwang awiya dema kora yetiya ayero yariniya.” Ayero sena arauwa.</VERS>
      <VERS vnumber="38">Yohane mene nung eno eyero sena, “Gipao emo, nae emo zo nae aune dema oko nao amimene yazo nina yau sinasani iwae tuninenu gigiwangne. Arata nung nae oko ago yao noiya, arare duwaise sewangne.”</VERS>
      <VERS vnumber="39">Ayero senu Yesu mene abena eyero sena, “Buro duwaise awiya oko sae. Noeno okowata, emo zo mene yazo nana yau sinasani tani putoungne zo yariniya amimene mena yazo nana puro wosari yai teng oko yariniya.</VERS>
      <VERS vnumber="40">Emo iwo name eno oko yariniya awiya otao naname arauwa.</VERS>
      <VERS vnumber="41">Na ge me niye eno sinena era. Emo zo mene niye Kristora mani yero nowa awiya giro ou minao niye eno pugariniya amimene abena zuma nuna iwaing pumariniya.” Ayero sena arauwa.</VERS>
      <CAPTION vref="42">Tani meko mene emora tumo diyao noi meko noiya.</CAPTION>
      <CAPTION vref="42">
        <xref fscope="Mt 18:6-9">Mt 18:6-9</xref>;<xref fscope="Lu 17:1-2">Lu 17:1-2</xref></CAPTION>
      <VERS vnumber="42">Yesu mene eyero sena, “Zo nung mani mamanikaka na tumo didinowa auna zo yumai pasena tamoiye sero, niye bere-bere daba bainakama zo emo auna dube kimegairo wito kurura musugaya gutai teng yariniya. Noeno okowata, emo amimene pasena oko yaore oura gutero magayariniya, awiya nona eo yao gege. Arata nung pasena yai aune Tuwa Bayau mene abena pugariniya, awiya nona mou-mesa yao.</VERS>
      <VERS vnumber="43">Ning wawong zo mene pasena yasese yai giro wawong awiya kapase. Ning wawong dekaongkare gege nete ago uritira baungno nasa iwaing yariniya ara. Arata ning wawong etore nete ago soma iyao awao gege awinoiya auna babasa meko yariniya.</VERS>
      <VERS vnumber="44">[Soma meko auna ipa mene oko maganowa. Soma auna iyao oko wowosinoiya.]</VERS>
      <VERS vnumber="45">Ning te zo mene pasena yasese yai giro te awiya kapase. Ning te dekaongkare gege nete ago uritira baungno nasa iwaing yariniya ara. Arata ning te etore nete ago soma iyao awao gege awinoiya auna babasa meko yariniya arauwa.</VERS>
      <VERS vnumber="46">[Soma meko auna ipa mene oko maganowa. Soma auna iyao oko wowosinoiya.]</VERS>
      <VERS vnumber="47">Ning diti moko zo mene pasena yasese yai giro diti moko awiya zokase. Ning diti moko dekaongkare gege nete ago Tuwa Bayau nata tuwa yero nariniya auna nape babasa iwaing yariniya ara. Arata ning diti moko etore nete ago soma iyao awao gege awinoiya auna babasa meko yariniya arauwa.</VERS>
      <VERS vnumber="48">Soma meko auna ipa mene oko maganowa. Soma auna iyao oko wowosinoiya.</VERS>
      <VERS vnumber="49">Name biyoung puro nona minaora sesinonane iwaing noiya ara. Deka ayero yaya zo iyao ine amimene emo bauno apakana iwaing yaese sesariniya.</VERS>
      <CAPTION vref="50">Yesu mene bauno duwaora ge sena.</CAPTION>
      <CAPTION vref="50">
        <xref fscope="Mt 19:1-12">Mt 19:1-12</xref>;<xref fscope="Lu 16:18">Lu 16:18</xref></CAPTION>
      <VERS vnumber="50">Biyoung awiya nona iwaing. Arata biyoung perusa yariniya, awiya name nono yanane mapu nuna iwaing nupema kasa yariniye? Name biyoung puro nona tame sesinonane iwaing noiya, deka ayero niye dubo-monone naya iwaing yariniya.” Ayero sena arauwa.</VERS>
    </CHAPTER>
    <CHAPTER cnumber="10">
      <VERS vnumber="1">Yesu buro-mani nuna aune dema atu iropuro baung tawing yazo nuna Yudaya auna yero nupema doro baung tawing zo ou Yodan enabara mitina auna yewa emo bauno dubu baina mene nuna-una nupema kasa yewa nung awong eno uritira ge tugata yero gipero nasani nauna ara.</VERS>
      <VERS vnumber="2">Anenu Farisayo ena mene nuna-una kasa yero nung gaero gari sero atata yero sewa, “Emo mene bauno nuna duwao awiya teng nita?”</VERS>
      <VERS vnumber="3">Ayero sewa nung abena eyero sena, “Mose mene sao tauyao ge niye eno pugairo nono seni?”</VERS>
      <VERS vnumber="4">Ayero senu awong sewa, “Mose mene eyero sena: Emo zo bauno nuna duwari sero yero giro bauno duwaora igi zo gaero aune bauno duwaise. Mose mene ayero sena arauwa.” Ayero sewa ara.</VERS>
      <VERS vnumber="5">Asewa Yesu mene awong eno eyero sena, “Ziyo tauyao ninae eno Mose mene ge awiya niye eno gaena.</VERS>
      <VERS vnumber="6">Arata Tuwa Bayau mene nona apakana tapunasani emore baunone tauna.</VERS>
      <VERS vnumber="7">Arare emo mene ai maungne nuna doro bauno nuna aune dema gauno baingtiro</VERS>
      <VERS vnumber="8">awongto dubore taungne dekaongka yero narineyato. Arare awongto etobe okowata, dekaongka yero narineyato.</VERS>
      <VERS vnumber="9">Tuwa Bayau mene awongto tairo pugainu atiwato, arare emo mene oko kapaese.” Yesu mene ayero sena arauwa.</VERS>
      <VERS vnumber="10">Awong gare toiro mitiwa aune buro-mani nuna mene gera susuwa gari sero nung atata yewa.</VERS>
      <VERS vnumber="11">Atata yewa giro nung awong eno eyero sena, “Emo zo mene aro nuna doro bauno seka atariniya, awiya nung kuma yariniya.</VERS>
      <VERS vnumber="12">Ora bauno zo mene yu nuna doro emo zo atariniya, awiya nung kuma yariniya.” Ayero sena arauwa.</VERS>
      <CAPTION vref="13">
        <xref fscope="Mt 19:13-15">Mt 19:13-15</xref>;<xref fscope="Lu 18:15-17">Lu 18:15-17</xref></CAPTION>
      <VERS vnumber="13">Emo bauno ena mene mani mamanikaka Yesu mene iniro gao yaise sero nuna-una puro butunewa buro-mani nuna mene emo bauno awang sewa.</VERS>
      <VERS vnumber="14">Ayero sewa Yesu mene giginu meko yenu giro buro-mani nuna eno eyero sena, “Niye mani mamanikaka dopu nana-una bae. Nagibo nunae oko gazae. Awong ayao amimene Tuwa Bayaura napo auna gerao.</VERS>
      <VERS vnumber="15">Na ge me niye eno sinena era. Zo nung tumo diyao nuna mani mamanikakara ine oko amimene Tuwa Bayaura-una nape babao ine teng oko.”</VERS>
      <VERS vnumber="16">Yesu mene ge ayero sero mani mamanikaka puro saniro wawong nunae-una ziye pugairo gao yena arauwa.</VERS>
      <CAPTION vref="17">Emo wau monine auna ge.</CAPTION>
      <CAPTION vref="17">
        <xref fscope="Mt 19:16-30">Mt 19:16-30</xref>;<xref fscope="Lu 18:18-30">Lu 18:18-30</xref></CAPTION>
      <VERS vnumber="17">Yesu mene babari sero nenu emo zo sungno buro kasa ye nuna-una gairo koing gairo eyero sena, “O gipao emo iwaing, na nono yero nao me iwaing tamarineni?”</VERS>
      <VERS vnumber="18">Ayero senu Yesu mene nung eno eyero sena, “Ning na iwaing asinasani iwaingna susuwa gosinesita? Tuwa Bayau nung nata iwaing.</VERS>
      <VERS vnumber="19">Ning Tuwa Bayaura sao tauyao ge gosinosa erauwa: ‘Emo oko dasa magayae; kuma oko yase; ning ugaing oko yase; ning emo zo gera pugari ge iwao ge oko sase; emo zora nona ge iwero sero oko pumase; ai maung nina-una ge dimase.’ Sao tauyao ge ayao mitiya.”</VERS>
      <VERS vnumber="20">Ayero senu nung eno eyero sena, “Gipao emo, na sema nana naungwa be aune ge awiya apakana diungno butunawe emo yetena.”</VERS>
      <VERS vnumber="21">Ayero senu Yesu diti yero nung gosinasani yo auno giro nung eno eyero sena, “Ning buro zo duwasa mitoiya awiya ye. Ning buro ewiya yero aune nao me iwaing tamarinesa. Ning baungno nona nina apakana pugasa emo ena mene zuma gaero pumaya aune wau moni nina awiya emo bauno bogamasa eno bono yasa pumae. Ayero yasa wau nina uritira atu mitariniya ara. Ayero yero aune buro na ago yase.”</VERS>
      <VERS vnumber="22">Yesu mene ayero senu nung tumo koina-kaina yero kotung-katung nasani doro baungna. Awiya noeno okowata, wau moni nuna witao.</VERS>
      <VERS vnumber="23">Arare Yesu mene diti-dati yero buro-mani nuna eno eyero sena, “Emo wau moni witaore amimene Tuwa Bayaura napo auna babaora buro bainakama yarineya.”</VERS>
      <VERS vnumber="24">Ayero senu buro-mani ge awiya nigiro wawong di gamuwa. Arata Yesu awong eno eyero nupema sena, “O buro-mani nana, Tuwa Bayaura nape babao awiya buro bainakama.</VERS>
      <VERS vnumber="25">Wo kamel mene zai totora towao awiya teng oko. Deka ayero emo wau moni witaore mene Tuwa Bayaura napo auna babao awiya deka teng oko.”</VERS>
      <VERS vnumber="26">Ayero senu awong wawong di gauno wina-se yewa, “Arare awe mene uritira baungno nao me iwaing tamao teng niye?”</VERS>
      <VERS vnumber="27">Ayero sewa giro Yesu mene diti nunae-una yero eyero sena, “Emo mene ayero yao ine teng oko, arata Tuwa Bayau mene ayero yao awiya teng niya. Noeno okowata, Tuwa Bayau mene tani apakana yao teng niya.” Ayero sena ara.</VERS>
      <VERS vnumber="28">Ayero senu giro Petoro mene nung eno eyero sena, “Sana nigi. Nae nona nanae apakana doro nina ame nasani nonane.”</VERS>
      <VERS vnumber="29">Ayero senu Yesu mene eyero sena, “Na ge me niye eno sinena era. Emo zo mene napo nuna ta metamani nuna ta numono mani nuna ta ai nuna ta maung nuna ta mani awiso nuna ta tawing nuna awiya na enota Bowi Iwaing eno duwariniya, awiya</VERS>
      <VERS vnumber="30">nung amimene napore metamaine numono mani ai amono mani awisore tawingne awiya 100 be yeme eune tamariniya. Ayero nai emo bauno ena mene nung mani nana asero nung gera gaira yero narineya. Ago nung nao me iwaing awiya pumariniya.</VERS>
      <VERS vnumber="31">Ora emo gitau neya auna daigairo mene ago yarineya. Emo ago neya amimene gitau yarineya.” Ayero sena arauwa.</VERS>
      <CAPTION vref="32">Yesu nung magayero iropariniya auna ge nupema senu be etama yena.</CAPTION>
      <CAPTION vref="32">
        <xref fscope="Mt 20:17-19">Mt 20:17-19</xref>;<xref fscope="Lu 18:31-34">Lu 18:31-34</xref></CAPTION>
      <VERS vnumber="32">Yesu emo enane Yerusalem babari sero nagibe atu bautunewa Yesu nung gitau nenu buro-mani nuna mene ago atu kotung-katung nasani bautunewa emo bauno ena awong ago newa adeka dema awang nasani aune bamuwa ara. Ayero bautunewa Yesu mene buro-mani nuna 12 puro tani emo mene ago nung eno yarineya auna ge awong eno keregati nasani eyero sena,</VERS>
      <VERS vnumber="33">“Sana nigipu. Name Yerusalem nape babari sero wiwitinenane. Witiro atu kasa yero nanane aune emo zo mene na Emora Mani awiya puro pirisa babuzera-una ta sao tauyao ge gipao emo auna waweng pugai awong na daya magayanese sero emo Yuda okora-una waweng pugarineya.</VERS>
      <VERS vnumber="34">Ayero pugaya emo Yuda oko mene na isipu nasani begura na eno pisero waung mene na yana-kana dero aune daya magayarinena. Magayana wari be etama aung yai aune nupema iroparinena.” Ayero sena arauwa.</VERS>
      <CAPTION vref="35">Yakoboto Yohane awongto baina yero mitari sewato.</CAPTION>
      <CAPTION vref="35">
        <xref fscope="Mt 20:20-28">Mt 20:20-28</xref>
      </CAPTION>
      <VERS vnumber="35">Zebedira mani etobe Yakoboto Yohane, awongto amimene Yesura-una buro eyero sewato, “Gipao emo, ning nato eno nona zo yasese kotupunenato.”</VERS>
      <VERS vnumber="36">Ayero sewato giro abena eyero sena, “Na nomaze nito eno yanese kotupuneito?”</VERS>
      <VERS vnumber="37">Ayero senu awongto sewato, “Ning waegaore mitarinesa be aune nato deungbe nina-una adungno mitarinenato, zo wawong mera, zo wawong mepora, <NOTE type="study">+  10:37  Soremao Ge<xref fscope="Matiu 20:21">Matiu 20:21</xref> auna atu mitiya awiya gi.</NOTE> awiya nigasese sinenato.”</VERS>
      <VERS vnumber="38">Ayero sewato nung abena ge pungyao awongto eno sena, “Nito nonana susuwa oko gao yero na atata yeteyato. Na ou dokowang yao zo minarinena, awiya nito minao teng yarineitota? Na ou suwao zo pumarinena, awiya nito pumao teng yarineitota?”</VERS>
      <VERS vnumber="39">Ayero senu awongto eyero sewato, “Nato teng yarinenato.” Ayero sewato giro nung eyero sena, “Na ou dokowang yao zo minarinena, awiya nito dema minarineyato. Na ou suwao zo parinena, awiya nito dema parineyato. <NOTE type="study">+  10:39  Ou dokowang yao auna susuwa eyao era. Iwo mene Yesu eno yaya pugarineya deka ayero mani etobe eno yaya pugarineya. Nupema ou suwao auna susuwa eyao era. Ou baina buro tawing topetiro aung yero noiya, deka ayero yaya mene Yesu topetiro puro wosariniya.</NOTE></VERS>
      <VERS vnumber="40">Arata nito wawong nana mera, ta wawong nana mepora adungno mitarineyato auna ge awiya nane sao ine teng oko. Tuwa Bayau mene masi awiya emo ena eno kora yenu mitoiya. Arare awong amimene masi auna atu adungno mitarineya.” Ayero sena ara.</VERS>
      <VERS vnumber="41">Buro-mani 10 mene ge awiya nigiro Yakoboto Yohane eno dubo mou yewa.</VERS>
      <VERS vnumber="42">Ayero yewa giro Yesu mene buro-mani 12 yau senu bumuwa eyero sena, “Tawingna emo tuwa mene emo bauno awong sou yaese sinowa. Nupema emo babuze mene emo bauno puro wosiro awong witao nunae ine yero nowa, awiya gosinowa.</VERS>
      <VERS vnumber="43">Arata ninae mene zo ayero oko yae. Ninae-una zo mene baina ninae yari yero giro enana soremao yero naise.</VERS>
      <VERS vnumber="44">Gitau yao ninae yari yero giro enana soumani yero naise.</VERS>
      <VERS vnumber="45">Noeno okowata, na Emora Mani mene emo na sou yaese okowata, na natope sou buro nasani magayero emo bauno witao mekora atu sorero pumari bumuwang.” Ayero sena arauwa.</VERS>
      <CAPTION vref="46">Yesu mene emo diti guma yao zo kora yena.</CAPTION>
      <CAPTION vref="46">
        <xref fscope="Mt 20:29-34">Mt 20:29-34</xref>;<xref fscope="Lu 18:35-43">Lu 18:35-43</xref></CAPTION>
      <VERS vnumber="46">Yesu buro-mani nuna aune baungno kasa ye Yeriko nape gairo napo awiya duwari sero emo bauno dubu baina aune dema bautu newa emo diti guma yao zo yazo nuna Batimea, nung Timeara mani, amimene nagibo deungbera atu adungno mitina ara. Nung moni eno isa sinauna.</VERS>
      <VERS vnumber="47">Arare nung atu mitasani Yesu Nasaretera emo etu butuniya auna ge nigiro nung arugairo sena, “O Yesu, ning Dawidira sai, ning na eno yo aung.”</VERS>
      <VERS vnumber="48">Ayero senu emo witao mene nung gona yero sewa, “Ning ge do.” Ayero sewa, arata nung nupema wawa baina sena, “O Dawidira sai, ning na eno yo aung.”</VERS>
      <VERS vnumber="49">Ayero senu giro Yesu mene dopero eyero sena, “Yau sepu bae.” Ayero senu awong emo diti guma yao awiya yau sero sewa, “Awang oko yase. Iropuro dope. Nung ning yau siniya.”</VERS>
      <VERS vnumber="50">Ayero sewa nung mo wape nuna kougairo mena dopero kasa ye Yesura-una yenu</VERS>
      <VERS vnumber="51">Yesu mene nung eno eyero sena, “Na nomaze ning eno yanese sinesi?” Ayero senu emo diti guma yao amimene eyero sena, “Gipao emo, diti moko nana iwaing yaise sinena.”</VERS>
      <CAPTION vref="52">Yesu nung emo tuwa zo ine yero Yerusalem witina.</CAPTION>
      <CAPTION vref="52">
        <xref fscope="Mt 21:1-11">Mt 21:1-11</xref>;<xref fscope="Lu 19:28-40">Lu 19:28-40</xref>;<xref fscope="Yo 12:12-19">Yo 12:12-19</xref></CAPTION>
      <VERS vnumber="52">Ayero senu Yesu mene nung eno eyero sena, “Ning baung. Tumo diyao nina-una teng ning iwaing nesa.” Ayero senu diti moko nuna iwaing yenu nung Yesu nagibe atu ago yero baungna arauwa.</VERS>
    </CHAPTER>
    <CHAPTER cnumber="11">
      <VERS vnumber="1">Awong napo Yerusalem nugu kasa yewa. Napo maingkoka etobe yazo nunato Betefasito Betani atu mitauwato ara. Atu kasa yero diri yazo nuna Oliwa awiya zorogairo Yesu mene buro-mani etobe gitau babaetose sero awongto eno eyero sena,</VERS>
      <VERS vnumber="2">“Nito buwagairo napo nugu mitiya auna baungputo. Baungno atu kasa yero wo dongki auna mani zo kimegeya mitiya awiya tamarineyato ara. Emo zo za wo auna tame oko adumao. Wo awiya besero puro bungputo.</VERS>
      <VERS vnumber="3">Anayato emo zo mene, ‘Nito no yari wo awiya besineito?’ ayero sariniya, awiya nito nung eno eyero seputo: ‘Tuwara buro euna mitiya. Nung etu mena nupema pugariniya.’ Ayero seputo.”</VERS>
      <VERS vnumber="4">Yesu mene ayero senu awongto baungno wo dongkira mani awiya tamuwato. Wo awiya emo mene garo bera atu kimegaiwa nagibo nugu atu mitina awiya taungno besewato ara.</VERS>
      <VERS vnumber="5">Angsi besinewato emo ena atu mitiwa amimene awongto eno eyero sewa, “Nito no yari buro wora angsi besineito?”</VERS>
      <VERS vnumber="6">Ayero sewa giro awongto ge Yesu mene saetose sena awiya sewato giro duwa.</VERS>
      <VERS vnumber="7">Ayero yewa awongto wo awiya puro baung Yesura-una yewato awong mo nunae wo tame atu zuwewa Yesu mene wo tame witiro aduna.</VERS>
      <VERS vnumber="8">Ayero yenu emo witao mene taung wori nunae puro nagibe atu ero zuwewa. Ena mene i bure baungno i bowang kapero puro buro nagibe atu pugairo pugairo bamuwa ara.</VERS>
      <VERS vnumber="9">Arare emo gitau bautu newa aune emo ago butunewa amimene arero sewa, “Emo Tuwara bera butuniya nung awiya bowi yanene.</VERS>
      <VERS vnumber="10">Tuwa yero naora be nuna kasa yariniya, arare nung bowi yanene. Ewowo naname Dawidi auna emo tuwa yaora be awiya nune nupema tamariniya. Oro, oro, Tuwa Bayau eno sanene.” Ayero sewa ara.</VERS>
      <VERS vnumber="11">Yesu mene Yerusalem kasa yero Tuwa Bayaura ibu baina auna toiro nona apakana awiya gigina. Gosinenu ture itinenu giro nung napo awiya doro buro-mani nuna 12 aune dema napo Betani auna bamuwa arauwa.</VERS>
      <CAPTION vref="12">Yesu mene i fik awiya me iyao awang sero waru ge sena.</CAPTION>
      <CAPTION vref="12">
        <xref fscope="Mt 21:18-19">Mt 21:18-19</xref>
      </CAPTION>
      <VERS vnumber="12">Iya gainu awong napo Betani awiya doro bautu newa Yesu nung meri auno giro</VERS>
      <VERS vnumber="13">i zo yazo nuna fik awiya gire ake atu giro nung me ena mitita asero gari baungna ara. Baungno i auna nugu kasa yero me aung gi gege gigina. Awiya noeno okowata, me iyaora be aung.</VERS>
      <VERS vnumber="14">Arare Yesu mene i aeno waru ge eyero sena, “Emo zo mene me nina oko minariniya.” Ayero senu buro-mani nuna mene ge awiya nigiwa arauwa.</VERS>
      <CAPTION vref="15">Yesu mene Tuwa Bayaura ibu bainana atu emo nona wina-piti newa awiya tunena.</CAPTION>
      <CAPTION vref="15">
        <xref fscope="Mt 21:12-17">Mt 21:12-17</xref>;<xref fscope="Lu 19:45-48">Lu 19:45-48</xref>;<xref fscope="Yo 2:13-22">Yo 2:13-22</xref></CAPTION>
      <VERS vnumber="15">Awong kasa ye Yerusalem gaiwa Yesu nung ibu bainana toiro emo ibu mokora atu nona wina-piti newa awiya dero awang sero tunena ara. Ayero nasani nung emo moni wina-piti newa auna tewo awiya ininu kapetegainu emo ni gumo pugao emo auna adumao masi dema kapetegaina ara.</VERS>
      <VERS vnumber="16">Ayero yero awong nona diungno ibu baina auna puma-sauma yao awang sena.</VERS>
      <VERS vnumber="17">Nung awong eno eyero sena, “Ge gayao zo eyero mitiya era, ‘Ibu nana awiya tawing sero sero auna emo bauno mene isa saora ibu mitaise.’ Ge gayao ayero mitiya, arata niye yeteya ibu awiya ugaing yao emora pungyao masi ine niya.” Ayero sena ara.</VERS>
      <VERS vnumber="18">Ayero senu emo bauno apakana amimene Yesura ge nigiro wawong di gamuwa. Ayero yewa pirisa babuzere sao tauyao ge gipao emo mene ge awiya nigiro Yesu awang yero nung dari sero nagibo tamari yewa ara.</VERS>
      <VERS vnumber="19">Ture itinenu Yesu buro-mani nuna aune awong Yerusalem doro bamuwa arauwa.</VERS>
      <CAPTION vref="20">Emo tumo diyaore mene isa sero nona pumariniya.</CAPTION>
      <CAPTION vref="20">
        <xref fscope="Mt 21:20-22">Mt 21:20-22</xref>
      </CAPTION>
      <VERS vnumber="20">Iya gainu awong angyero i fik auna nugu baungno i irara yena awiya gigiwa. Tatai nuna aune dema irara yena.</VERS>
      <VERS vnumber="21">Ayenu Petoro mene i awiya giro kotungno Yesu eno eyero sena, “Gipao emo, ewiya gi. Nine i fik zo waru yetesa amimene irara yetiya.”</VERS>
      <VERS vnumber="22">Ayero senu Yesu mene eyero sena, “Niye Tuwa Bayau tumo dipu.</VERS>
      <VERS vnumber="23">Na ge me eyero sinena era. Emo zo mene diri ewiya eno eyero sariniya, ‘Ning nitope iropuro baungno witora gute.’ Nung ayero sariniya, awiya tani deka ayao ine kasa yariniya. Arata emo amimene dubo eto yariniya, awiya tani awiya oko kasa yariniya. Nung, ‘Ge diri eno sesena awiya me yariniya,’ asero nariniya, awiya tani awiya kasa yariniya.</VERS>
      <VERS vnumber="24">Arare na niye eno eyero sinena era. Niye nona zo pumari sero giro isa sarineya be aune niye eyero kotungpu: Tuwa Bayau mene nona awiya nae eno pugariniya. Ayero kotumarineya, awiya nona pumarineya.</VERS>
      <VERS vnumber="25">Ora niye isa sari sero yero giro dopero aune emo zo eno dubo mou puro nete giro mouyao awiya disepu. Mama naname uritira mitoiya amimene pasena ninae dema disaise sero niye emora pasena awiya disepu.</VERS>
      <VERS vnumber="26">[Arata niye emo zora pasena oko disao yarineya, awiya Mama nana uritira mitoiya amimene pasena ninae dema oko disariniya.”] Yesu mene ayero sena arauwa.</VERS>
      <CAPTION vref="27">Awe mene putoung Yesu eno pugaini, awiya nigari sero nung atata yewa.</CAPTION>
      <CAPTION vref="27">
        <xref fscope="Mt 21:23-27">Mt 21:23-27</xref>;<xref fscope="Lu 20:1-8">Lu 20:1-8</xref></CAPTION>
      <VERS vnumber="27">Awong nupema tera kapete gairo baungno Yerusalem kasa yewa. Atu kasa yewa Yesu mene ibu bainana atu ang nenu pirisa babuze ta sao tauyao ge gipao emo ena ta simai ena amimene nuna-una kasa yero</VERS>
      <VERS vnumber="28">nung eno eyero sewa, “Ning nae eno se. Ning ana bera tani awiya yero nosi? Awe senu tani awiya yero nosi?”</VERS>
      <VERS vnumber="29">Ayero sewa Yesu mene awong eno eyero sena, “Na niye eno atata zo yarinena. Niye abena na eno sarineya, awiya nane deka ayero ana bera tani awiya yero nona auna susuwa sarinena.</VERS>
      <VERS vnumber="30">Yohane ge ou zayero suwao emo amimene buro nuna awiya ana bera yero nauni—emora bera ta Tuwa Bayaura bera i? Ge sepu nigane.”</VERS>
      <VERS vnumber="31">Ayero senu awong nuka nuyetope ge wina-se nasani eyero sewa, “Nae Yohanena ge ou suwao awiya uritira nona asarinenane, awiya nung eyero sariniya, ‘Arare niye nono yero ge nuna oko nigao yewi?’</VERS>
      <VERS vnumber="32">Arata name eyero sarinenineta? ‘Yohanena ge ou suwao awiya emora nona.’ Ayero sarinenineta?” Ayero wina-se yewa ara. Awiya noeno okowata, emo bauno apakana mene Yohane gosinauwa nung porofete me yero nauna, arare awong emo bauno awang nasani</VERS>
      <CAPTION vref="33">Emo memeko-mameko wain buro diya yero nauwa auna ge eniya.</CAPTION>
      <CAPTION vref="33">
        <xref fscope="Mt 21:33-46">Mt 21:33-46</xref>;<xref fscope="Lu 20:9-19">Lu 20:9-19</xref></CAPTION>
      <VERS vnumber="33">Yesu eno eyero sewa, “Nae oko gao yero nenane.” Ayero sewa Yesu mene awong eno eyero sena, “Arare na ana bera tani awiya yero nona auna susuwa awiya niye eno oko keregarinena.” Ayero sena arauwa.</VERS>
    </CHAPTER>
    <CHAPTER cnumber="12">
      <VERS vnumber="1">Yesu mene ge eniya ena sero awong eno eyero sena, “Emo zo mene wain urero goma gaero wain buro diya yao emo auna garo yena ara. Ayero yero nung wain me mozaora kote baina zo wauna. Ayero yero aune nung emo ena eno eyero sena, ‘Na tawing zora babarinena, arare niye buro nana diya yepu. Diya yarineya, awiya na me nuna ena niye eno pugarinena.’ Ayero sero nung doro tawing zo omete oko auna baungna.</VERS>
      <VERS vnumber="2">Arare wain me paora be bunu giro buro maung mene buro-mani zo buro nuna diya yero nauwa auna-una baungno wain me ena pumaise sero iyengtinu baungna.</VERS>
      <VERS vnumber="3">Baungno kasa yenu awong nung puro waung mene dero awang sewa nona aung wawong usa yero baungna.</VERS>
      <VERS vnumber="4">Ayero yenu giro buro maung mene nupema buro-mani zo nunae-una babaise sero iyengtinu baungnu awong nung puro giro sero gero iro ziye atu dewa bozo yena ara.</VERS>
      <VERS vnumber="5">Ayero yewa giro buro maung mene nupema buro-mani zo iyengtinu baungnu awong nung dewa magayena ara. Tani ayao gege nasani nauwa. Nung buro-mani witao pugatinaunu bautunauwa awong buro-mani ena waung mene dero buro-mani ena dero nauwa magayero nauwa.</VERS>
      <VERS vnumber="6">Ayero nawe duwa emo dekaongka gege nung buro maung aune mitauna. Nung mani emodi nuna. Nung awiya yo dingya nuna. Arare nung mani nuna nunae-una babaise sero eyero kotungna, ‘Awong mani nana-una ge oko darineya.’ Ayero kotungno iyengtinu baungna ara.</VERS>
      <VERS vnumber="7">Arata buro diya yao emo mene nuka nuyetope wina-se yero eyero sewa, ‘Mani euna maung magayai aune nung maungna tawing ewiya pumariniya. Nung danane magayai aune tawing nuna ewiya tawing naname yariniya ara. Bungpu.’</VERS>
      <VERS vnumber="8">Ayero sero awong nung saniro dewa magayenu aingso nuna puro wain buro doro au goma bautara gaiwa ara.</VERS>
      <VERS vnumber="9">Ayero yewa, arare wain buro maung mene nono yariniye? Nung buro diya yao emo awiya dai magayaya aune emo ena mene tawing nuna diya yaese sariniya ara.</VERS>
      <VERS vnumber="10">Niye Tuwa Bayaura ge ewiya gitau zazagaiwita? Garo yao emo mene daba zo gigiwa meko yenu duwa. Arata daba amimene garo autura ziwong yero mitoiya.</VERS>
      <VERS vnumber="11">Nona awiya Tuwara bera kasa yena. Naname gigenane iwaing niya. Niye ge awiya gitau zazagaiwita?” Ayero sena ara.</VERS>
      <VERS vnumber="12">Awong Yesura ge nigiro nung ge eniya awiya awong eno sena awiya giro nung gera pugari sewa, arata awong emo bauno dubu baina atu mitiwa awiya awang yero giro Yesu doro bamuwa arauwa.</VERS>
      <CAPTION vref="13">Takis moni Sisa eno pugao auna Yesu atata yewa.</CAPTION>
      <CAPTION vref="13">
        <xref fscope="Mt 22:15-22">Mt 22:15-22</xref>;<xref fscope="Lu 20:20-26">Lu 20:20-26</xref></CAPTION>
      <VERS vnumber="13">Yuda emora gitau yao ena mene Farisayo ena aune Herodera Pati memba ena aune awong awiya Yesura-una iyengtiwa bamuwa ara. Awiya Yesura ge zo puro nung gera pugari sero bamuwa.</VERS>
      <VERS vnumber="14">Awong baungno ge nung eno eyero sewa, “Gipao emo, ning ge me gege sinosa awiya gosinenane. Ning emo zo oko awang nosa. Ning emo witaore emo wosaore apakana gosinosa ziyo gomi dekaongka gege noiya. Ning ge me sinasani Tuwa Bayaura nagibo gipinosa. Arare name Yuda emo mene takis moni Roma emora emo tuwa Sisa aeno pugatinonane, awiya ning gosinosa teng noita aung i?</VERS>
      <VERS vnumber="15">Name takis moni pugari nenineta duwari nenine?” Ayero sewa ara. Arata Yesu nung awong iwora yani itari sero newa awiya giro eyero sena,</VERS>
      <VERS vnumber="16">“Niye noeno na gaero gari sero nei? Moni zo pugaipu bai gane.” Ayero senu awong moni zo pugaiwa puro eyero sena, “Ititire owere monina mitiya ewiya ana i?” Ayero senu awong eyero sewa, “Awiya Sisara.”</VERS>
      <VERS vnumber="17">Ayero sewa nung awong eno eyero sena, “Niye nona Sisara asero giro Sisa eno pugaipu. Ora nona Tuwa Bayaura asero giro Tuwa Bayau eno pugaipu.” Ayero senu awong ge awiya nigiro wawong di gamuwa arauwa.</VERS>
      <CAPTION vref="18">Awong emo magayero iroparineya auna Yesu atata yewa.</CAPTION>
      <CAPTION vref="18">
        <xref fscope="Mt 22:23-33">Mt 22:23-33</xref>;<xref fscope="Lu 20:27-40">Lu 20:27-40</xref></CAPTION>
      <VERS vnumber="18">Sadukayo emo mene eyero sinauwa, “Mamagayao awong nupema oko iroparineya.” Arare Sadukayo ena mene Yesura-una buro nung gaero gari sero eyero atata yero sewa,</VERS>
      <VERS vnumber="19">“Gipao emo, Mose mene name eno eyero sero gaena: Emo zora tato magayai aro nuna mani aung mitariniya, awiya emo amimene tato nuna-una aro noi awiya atiro mani tato nuna eno pumaise. Mose mene ayero gaena ara.</VERS>
      <VERS vnumber="20">Arare gitau metato 7 mitauwa. Tato kiyongne amimene bauno atiro mani oko pumao magayena.</VERS>
      <VERS vnumber="21">Ayero yenu meta nuna nung tamaira amimene bauno deka awiya atiro mani oko pumao magayena. Ayero yenu nupema nung tamaira deka ayero yena.</VERS>
      <VERS vnumber="22">Ayero yero metato 7 apakana bauno awiya atiro mani oko pumao magayewa. Ago bauno awiya magayena.</VERS>
      <VERS vnumber="23">
        <xref fscope="Metato 7">Metato 7</xref> mene nung atiro nasani nauwa, arare mamagayao iroparineya be aune bauno awiya ana yariniye?”</VERS>
      <VERS vnumber="24">Ayero sewa Yesu mene awong eno eyero sena, “Niye Tuwa Bayaura ge gayaore Tuwa Bayaura putoungne awiya oko gao, arare niye ge me wosopatiro nowa.</VERS>
      <VERS vnumber="25">Magayao mene iropuro nupema oko wina-ati yarineya. Awong uritira angelo ine yero narineya.</VERS>
      <VERS vnumber="26">Niye mamagayao iroparineita asero atata neya, arata niye ge Mose mene gaena awiya zazagatinowita? Nung i motu zora atu iyao awinenu gigina. Arata iyao mene i motu awiya oko awero aung yao yena auna ungwe awiya gaitinete aune ge zo Tuwa Bayau mene nung eno sena awiya eyero gaena, ‘Na Abrahamto Isaka aune Yakobo auna Tuwa yero mitona.’ Niye ge awiya zazagatinowita?</VERS>
      <VERS vnumber="27">Tuwa Bayau nung emo mamagayao asinonane awiya gosinoi seka gege yero nowa. Arare nung emo magayaora Tuwa okowata, nung emo seka mitowa auna Tuwa yero mitoiya. Mamagayao iroparineya auna susuwa wosopatiro baingtitinowa.” Ayero sena arauwa.</VERS>
      <CAPTION vref="28">Sao tauyao ge nomi gitau yao niye?</CAPTION>
      <CAPTION vref="28">
        <xref fscope="Mt 22:34-40">Mt 22:34-40</xref>;<xref fscope="Lu 10:25-28">Lu 10:25-28</xref></CAPTION>
      <VERS vnumber="28">Sao tauyao ge gipao emo zo mene kasa yero awong ge wina-se newa ge awiya nigina. Yesu mene awong eno ge iwaing wina-se nenu giro nung Yesu atata yero sena, “Sao tauyao ge nomi gitau yao niye?”</VERS>
      <VERS vnumber="29">Ayero senu Yesu mene eyero sena, “Sao tauyao ge gitau yao awiya eyao mitiya, O Isreli emo, ge ewiya nigipu. Baina naname nung Tuwa Bayau. Nung nata Tuwa naname.</VERS>
      <VERS vnumber="30">Ara tamao nina bainakama awiya Tuwa Bayau nina auna-una mitaise. Ayero nasani dubore ititire kotumaore putoungne nina mene nung sou ye.</VERS>
      <VERS vnumber="31">Sao tauyao ge auna wese awiya eyao era, Ning nika nitope aratapunosa, deka ayero emo ena aratamase. Sao tauyao ge etobe amimene gege baina neyato. Sao tauyao ge eyao ine zo oko mitiya.” Ayero sena ara.</VERS>
      <VERS vnumber="32">Ayero senu sao tauyao ge gipao emo amimene Yesu eno eyero sena, “Gipao emo, me sinesa. Tuwa Bayau dekaongka gege mitiya. Tuwa zo aung awiya me sesesa.</VERS>
      <VERS vnumber="33">Arata dubore kotumaore mene Tuwa Bayau aratamao ta naka nametope aratapunonane deka ayero emo ena aratamao, awiya tani etobe iwaing ara. Arata tani nona Tuwa Bayau eno pugari sero iyaora pugao awao ta tani wo Tuwa Bayau eno pugari sero dao magayao, awiya tani etobe iwaing maingkoka gege.” Ayero sena ara.</VERS>
      <VERS vnumber="34">Ayero senu Yesu mene ge nuna niginu iwaing yenu giro nung emo kotumaore giro nung eno eyero sena, “Tuwa Bayau mene beba Tuwa nina niya.” Ayero senu emo bauno apakana Yesu atata yao awang yewa arauwa.</VERS>
      <CAPTION vref="35">Yesu mene awong Kristora susuwa gaese sero atata yena.</CAPTION>
      <CAPTION vref="35">
        <xref fscope="Mt 22:41-46">Mt 22:41-46</xref>;<xref fscope="Lu 20:41-44">Lu 20:41-44</xref></CAPTION>
      <VERS vnumber="35">Yesu mene Tuwa Bayaura ibu bainana toiro awong eno ge tugata nasani eyero sena, “Sao tauyao ge gipao emo mene eyero sinowa, ‘Yuda emora Sorao Emo yazo nuna Kristo, nung amimene Dawidira sai.’ Nono yero ayero sinowi?</VERS>
      <VERS vnumber="36">Oweno mene kotumao Dawidi eno pugainu Dawidi nung nuka nune eyero sena, Tuwa Bayau mene Tuwa nana eno eyero sena, ‘Ning wawong me nana-una adungno mitasa na iwo dubu nina awiya benaung nina-una pugana gona yarinesa.’ Tuwa Bayau mene Tuwa nana eno ayero sena ara. Dawidi ayero sena ara.” Yesu mene ayero sero susuuno eyero sena,</VERS>
      <VERS vnumber="37">“Dawidi mene ge ayero sinasani Kristo eno‘ Tuwa nana’ asena. Arare Kristo nung nono yero Dawidira sai yariniye?” Yesu ayero senu emo dubu bainane mene ge nuna nigiro yawa yawa yewa arauwa.</VERS>
      <CAPTION vref="38">Sao tauyao ge gipao emora tani.</CAPTION>
      <CAPTION vref="38">
        <xref fscope="Mt 23:1-36">Mt 23:1-36</xref>;<xref fscope="Lu 11:37-54">Lu 11:37-54</xref>; 20:45-47</CAPTION>
      <VERS vnumber="38">Yesu mene ge tugata nasani eyero sena, “Niye sao tauyao ge gipao emo awiya umo yepu. Awong taung wori imokakaung wosogairo ang naya emo bauno mene awong kakame atu giro bowi yaese aratapunowa.</VERS>
      <VERS vnumber="39">Nupema awong yere ibura atu emo baunona benaungna adumari aratapunowa. Nupema awong ana-bonene yaora bera atu masi yazore auna adumari aratapunowa.</VERS>
      <VERS vnumber="40">Awong bauno yu mamaga yetugao awiya etegairo wau moni nunae pupunowa. Ayero nasani awong pasena nunae worero mani me sao yero nasani isa imoko-kaungkaung sinowa. Emo amimene abena nunae mou-mesayao tamarineya.” Ayero sena arauwa.</VERS>
      <CAPTION vref="41">Bauno bogamasa mene Tuwa Bayau eno moni pugaina.</CAPTION>
      <CAPTION vref="41">
        <xref fscope="Lu 21:1-4">Lu 21:1-4</xref>
      </CAPTION>
      <VERS vnumber="41">Yesu mene Tuwa Bayaura ibu bainana toiro adungno emo bauno moni kolektara pugatinewa awiya gigina. Emo waure daigairo mene wau witao pugatinewa</VERS>
      <VERS vnumber="42">bauno bogamasa zo yu magayao amimene buro toya etobe pugaina ara.</VERS>
      <VERS vnumber="43">Ayero yenu giro Yesu mene buro-mani nuna yau senu bumuwa eyero sena, “Na ge me niye eno sinena era. Bauno zo yu magayao wau moni aung amimene moni pugaiya awiya emo apakana moni Tuwa Bayau eno pugatineya auna moni awiya daigatiniya.</VERS>
      <CAPTION vref="44">Yesu mene Tuwa Bayaura ibu baina meko yariniya ayero sena.</CAPTION>
      <CAPTION vref="44">
        <xref fscope="Mt 24:1-2">Mt 24:1-2</xref>;<xref fscope="Lu 21:5-6">Lu 21:5-6</xref></CAPTION>
      <VERS vnumber="44">Noeno okowata, awong awiya moni witao mitiya, arata awong ena gege Tuwa Bayau eno pugeya. Arata bauno ewiya moni nuna maingkoka mitiya auna teng pugairo aung yetiya. Arare nung nona zuma gaero minaora zo oko mitiya.” Ayero sena arauwa.</VERS>
    </CHAPTER>
    <CHAPTER cnumber="13">
      <VERS vnumber="1">Yesu buro-maine dema ibu baina doro kasa ye daung gatinewa buro-mani zo mene nung eno eyero sena, “Gipao emo, ibura daba babuze awiya gi. Ibu iwaing-kawaing ara.”</VERS>
      <VERS vnumber="2">Ayero senu Yesu mene nung eno eyero sena, “Ning ibu iwaing gosinesa. Arata ago ibura daba zo oko duwaya zora-una tame mitariniya. Emo mene ago ibura daba apakana kasarineya.” Ayero sena ara.</VERS>
      <CAPTION vref="3">
        <xref fscope="Mt 24:3-14">Mt 24:3-14</xref>;<xref fscope="Lu 21:7-19">Lu 21:7-19</xref></CAPTION>
      <VERS vnumber="3">Yesu mene diri yazo Oliwa auna witiro adungno ibu baina awiya anuwing nasani mitinu Petoroto Yakobo aune Yohaneto Anderea awong amimene nata nung aune dema mitasani giro nung atata yero sewa,</VERS>
      <VERS vnumber="4">“Gire, tani awiya be nazi kasa yariniye? Ora nae tani no saore giro susuwa auna me kasa yariniya awiya garinenine?”</VERS>
      <VERS vnumber="5">Ayero sewa giro Yesu mene awong eno eyero sena, “Emo zo mene niye etegoiye sero, niye giro baingtipu.</VERS>
      <VERS vnumber="6">Emo witao mene buro ge iwi nasani eyero sarineya, ‘Na Kristo.’ Ayero sinasani awong emo bauno witao etegarineya.</VERS>
      <VERS vnumber="7">Niye winade-wanade nugu mitarineya arita winade-wanade ake-akemo mitariniya auna bowi nigiro awang oko yae. Winade-wanade kasa yariniya, arata kasa yaya tawingna be oko mena besugariniya. Ago tani ena susuuno kasa yariniya.</VERS>
      <VERS vnumber="8">Dubu zo mene iropuro dubu zore dema winade-wanade yarineya. Emo tuwa enana dubu mene iropuro emo tuwa enana dubu aune winade-wanade yarineya. Soma enana atu dumi babuze ipariniya. Nupema dora botiyo babuze kasa yerota kasa yero ayariniya. Bauno mani pumari yero nowa auna yaya bere maingkoka zayero noiya. Arata ago awiya bainakama kasa yero noiya. Ayao ine yaya sesena awiya kasa yai aune yaya bainakama ago kasa yariniya, awiya garineya.</VERS>
      <VERS vnumber="9">Arata niye nika niyetope giro baingtipu. Awong niye puro gera pugarineya. Awong niye yere ibu mokora atu waung mene darineya. Niye buro-mani nana yero nowa, aeno awong niye puro emo babuzere emo tuwa ena auna-una pugaya doparineya ara. Dopero ge me awong eno sarineya.</VERS>
      <VERS vnumber="10">Bowi Iwaing tawing sero gitau babai aune tani awiya ago kasa yariniya.</VERS>
      <VERS vnumber="11">Emo mene niye saniro puro gera pugaya be aune niye no sari yero kotung-katung oko yae. Niye gera pugaya be aune ge Tuwa Bayau mene niye eno pugao awiya sepu. Ninae okowata, Oweno mene ge sariniya.</VERS>
      <VERS vnumber="12">Tatomani ena mene metamani nunae magayaese sero iwora waweng pugarineya. Mamono ena mene mani awiso nunae magayaese sero iwora waweng pugarineya. Mani awiso ena mene iropuro ai amono mamono iwo nasani magayaese sero iwora waweng pugarineya.</VERS>
      <VERS vnumber="13">Niye dubu nana yero nowa awiya emo bauno apakana gosinowa aeno awong tini kapao niye eno pumarineya. Arata zo nung tau yero dopero nete magayariniya, nung awiya Tuwa Bayau mene sorero pumariniya.” Ayero sena arauwa.</VERS>
      <CAPTION vref="14">Sisigaora nona meko amimene kasa yariniya.</CAPTION>
      <CAPTION vref="14">
        <xref fscope="Mt 24:15-28">Mt 24:15-28</xref>;<xref fscope="Lu 21:20-24">Lu 21:20-24</xref></CAPTION>
      <VERS vnumber="14">Yesu mene ayero sero sena, “Sisigaora nona meko amimene masi nung mitaine teng oko auna atu dopariniya awiya garineya. Be aune awong Yudaya tawingna mitarineya amimene iwo awong doiye sero sungno baung diri yaese. (Emo ge gayao ewiya zazagatinoiya amimene gera susuwa awiya gaise.)</VERS>
      <VERS vnumber="15">Be aune zo nung garo nuna-una opesara atu mitariniya amimene nona-owi nuna gare mitiya awiya pumari oko towaise. Nung iwo mene doiye sero sungno baung diri yaise.</VERS>
      <VERS vnumber="16">Be aune zo nung bure atu nariniya amimene taung wori nuna pumari sero oko kapetegairo nape babaise. Nung dema iwo mene doiye sero sungno baung diri yaise.</VERS>
      <VERS vnumber="17">Oiye, bauno mesare aune bauno mani wuire. Awong yanakana sumaine yao teng oko, arare na awong eno yo apunena.</VERS>
      <VERS vnumber="18">Tani awiya wa wosaora be nai aune kasa yai wa mene niye gazao eno, niye isa sepu.</VERS>
      <VERS vnumber="19">Noeno okowata, be auna atu mouyao bainakama kasa yariniya ara. Tuwa Bayau mene tawing yena atu zayero butunawe duwa atu mouyao zo ayao ine oko kasa yena. Nupema ago zo ayao ine oko kasa yariniya ara.</VERS>
      <VERS vnumber="20">Arare Tuwa mene be awiya oko kapao yatiya, awiya emo bauno apakana sisigairo aung yateya. Arata nung gegeregao dubu nuna eno kotungno aeno be awiya kapena, arare apungka yariniya ara.</VERS>
      <VERS vnumber="21">Arare be aune emo zo mene niye eno eyero sai oko nigae, ‘Era, Sorao Emo naname ara.’ Nupema, ‘Sorao Emo naname ora.’ Ge ayero sero buro baungno ayaya oko nigae.</VERS>
      <VERS vnumber="22">Be auna atu Sorao Emo etegao enane porofete etegao enane amimene kasa yarineya. Kasa yero emo baunona dubo sisigari sero tani putoungne ena aune tani benaung sekawa witao awiya yarineya. Ayero nasani Tuwa Bayaura gegeregao dubu auna dubo dema sisigari sero buro baina yarineya ara. Arata awong Tuwa Bayaura gegeregao dubu auna dubo sisigao teng oko, arare yero tetere yarineya ara.</VERS>
      <VERS vnumber="23">Arata niye nika niyetope umo yepu. Na tani ago kasa yariniya auna ge bere-bere eune niye eno keregatinena.” Ayero sena arauwa.</VERS>
      <CAPTION vref="24">Ago Emora Mani bariniya.</CAPTION>
      <CAPTION vref="24">
        <xref fscope="Mt 24:29-31">Mt 24:29-31</xref>;<xref fscope="Lu 21:25-28">Lu 21:25-28</xref></CAPTION>
      <VERS vnumber="24">Yesu mene ayero sero aune eyero sena, “Yaya tamaora be awiya aung yai aune wari mume yariniya. Ayero yai inona waegao awiya dema aung yariniya.</VERS>
      <VERS vnumber="25">Ayero nai aune putoung uritira mitowa amimene iparineya. Ayero yai arasa mene uritira atu zokero wosarineya.</VERS>
      <VERS vnumber="26">Tani ayero kasa yai aune na Emora Mani mene putoung tauyaore waegaore berezera atu wosiro butunana emo bauno mene garineya ara.</VERS>
      <VERS vnumber="27">Na wosiro angelo iyengtiro emo bauno dubu Tuwa Bayau mene nuna yaese gegeregaina awiya puro pu dekaongna gaese sarinena. Arare angelo mene baungno tawing ageware ageware ikata enaka auna gegeregao dubu nana pumarineya ara.” Ayero sena arauwa.</VERS>
      <CAPTION vref="28">I fik mene tani kasa yaora be auna susuwa gipai gaese sena.</CAPTION>
      <CAPTION vref="28">
        <xref fscope="Mt 24:32-35">Mt 24:32-35</xref>;<xref fscope="Lu 21:29-33">Lu 21:29-33</xref></CAPTION>
      <VERS vnumber="28">Yesu mene ayero sero aune eyero sena, “Niye i yazo fik auna tani awiya kotungno aune susuwa zo gipu. Bowang nuna botu kasa yero dang iwaing ditinowa be aune niye giro, ‘O, warira be kasa yariniya,’ ayero sinowa.</VERS>
      <VERS vnumber="29">Arare nona awiya apakana kasa yero aung yai giro eyero sepu, ‘Nung nugu yetiya. Towao bera bautara dodopiniya.’</VERS>
      <VERS vnumber="30">Na ge me niye eno sinena era. Emo bauno yeme tawingna etu neya amimene oko magayero aung yao naya aune nona awiya apakana kasa yariniya.</VERS>
      <VERS vnumber="31">Ago uritire tawingne aung yarineyato, arata ge nana mene zo oko aung yariniya.” Ayero sena arauwa.</VERS>
      <CAPTION vref="32">Emo zo mene be awiya oko gosiniya.</CAPTION>
      <CAPTION vref="32">
        <xref fscope="Mt 24:36-44">Mt 24:36-44</xref>;<xref fscope="Lu 17:26-30">Lu 17:26-30</xref>, 34-36</CAPTION>
      <VERS vnumber="32">Yesu mene ayero sero aune eyero sena, “Tani awiya kasa yaora be nuna awiya emo zo za oko gosineya. Angelo uritira nowa adeka dema be awiya oko gosineya. Na Tuwa Bayaura Mani mene dema be awiya oko gosinena. Mama nana mene gege nata gosinoiya ara.</VERS>
      <VERS vnumber="33">Niye umo nasani neupu. Be nazi tani awiya kasa yariniye, awiya niye oko gosineya. Arare umo yero baingtipu.</VERS>
      <VERS vnumber="34">Susuwa nuna eyero mitiya. Emo zo mene tawing ake-kake auna babari sero giro buro-mani nuna awong nona apakana diya yaese sero burora pugaina. Zo buro zora pugairo zo buro zora pugairo ayero yena ara. Ayero nasani garo be diya yao mani mene umo yero baingtaise sero garo doro baungna.</VERS>
      <VERS vnumber="35">Arare be nazi garora maung mene kapete gariniye—ture itinai auneta, ping tuno-tanota, kokora ge sinai auneta, nupema iya gaora i? Awiya niye oko gosineya, arare niye umo yero baingtiti nasani neupu.</VERS>
      <VERS vnumber="36">Nung mena kapetegairo niye auriti awinasani mitaya tamoiye sero niye umo yero baingtiti nasani neupu.</VERS>
      <CAPTION vref="37">Emo gitau yao awong Yesu daya magayaise ge sewa.</CAPTION>
      <CAPTION vref="37">
        <xref fscope="Mt 26:1-5">Mt 26:1-5</xref>;<xref fscope="Lu 22:1-2">Lu 22:1-2</xref>;<xref fscope="Yo 11:45-53">Yo 11:45-53</xref></CAPTION>
      <VERS vnumber="37">Na ge niye eno gege okowata, emo bauno apakana aeno sinena. Niye umo yero baingtiti nasani neupu.” Yesu mene ayero sena arauwa.</VERS>
    </CHAPTER>
    <CHAPTER cnumber="14">
      <VERS vnumber="1">Magayao mene awong Daigaina auna bonene minaora be kasa nenu be zo ame yis aung auna bonene minaora be awiro nupema awiro kasa yari nenu giro pirisa babuze aune sao tauyao ge gipao emo ena aune awong amimene Yesu etegairo saniro daya magayaise sero nagibo tamari yewa.</VERS>
      <VERS vnumber="2">Awong eyero sewa, “Emo bauno name dao eno, name oregao be baina auna atu oko yarinenane.” Ayero sewa arauwa.</VERS>
      <CAPTION vref="3">Bauno zo mene ou sereyao awiya Yesura ziye atu yasagaina.</CAPTION>
      <CAPTION vref="3">
        <xref fscope="Mt 26:6-13">Mt 26:6-13</xref>;<xref fscope="Yo 12:1-8">Yo 12:1-8</xref></CAPTION>
      <VERS vnumber="3">Yesu buro-mani nuna aune napo Betani atu baungno emo zo yazo nuna Simon Bozo Tauyaore auna gare atu nona mininasani mitiwa bauno zo garewa daba yazo nuna alabasta amimene yao awiya puro nuna-una buna. Ou zo yazo nuna nad, sere nuna iwaing, awiya garewa mokora mitina. Zuma nuna baina. Arare bauno amimene kasa yero garewa awiya zorogairo ou sere yao awiya Yesura ziye atu yasagaina.</VERS>
      <VERS vnumber="4">Ayero yenu emo ena atu mitiwa amimene yo iropunu wina-se yewa, “Noeno ou ewiya gera niye?</VERS>
      <VERS vnumber="5">Nung ou ewiya moni 300 kinana sai zuma gaero pumaya aune nung moni awiya emo bauno bogamasa eno pugai teng yatiya.” Ayero sero awong nung gona yewa.</VERS>
      <VERS vnumber="6">Ayero yewa Yesu mene awong eno eyero sena, “Niye bauno dopu. Niye noeno bauno kaputinei? Tani nung na eno yetiya, awiya tani iwaing.</VERS>
      <VERS vnumber="7">Noeno okowata, emo bauno bogamasa awong niye aune dema nowa narineya. Arare niye awong kora yari sero kotumarineya, awiya nagibo ayao mitariniya. Arata nane mene zo niye aune dema oko nao gege narinena.</VERS>
      <VERS vnumber="8">Bauno emimene tani nune yaine yao auna teng tani ewiya niya. Ago awong aingso nana mutarineya, arata nung bere-bere buro magayaora ou ewiya aingso nana-una susuniya.</VERS>
      <VERS vnumber="9">Na ge me niye eno sinena era. Bowi Iwaing tawing sero bautunai aune tani iwaing na eno yetiya auna bowi awiya dema sero sero yaya babariniya ara.” Ayero sena arauwa.</VERS>
      <CAPTION vref="10">Yudas nung Yesu keregari sero emo gitau yaora-una baungna.</CAPTION>
      <CAPTION vref="10">
        <xref fscope="Mt 26:14-16">Mt 26:14-16</xref>;<xref fscope="Lu 22:3-6">Lu 22:3-6</xref></CAPTION>
      <VERS vnumber="10">Be aune Yudas Iskeriot, nung buro-mani 12 auna zo, amimene Yesu keregairo gera pugari sero pirisa babuzera-una baungna ara.</VERS>
      <VERS vnumber="11">Baungnu awong ge nuna nigiro yawa yawa yero nung eno eyero sewa, “Ayero yasa nae moni ena ning eno pugarinenane.” Ayero sewa giro nung Yesu gera pugaora nagibo tamari buro yena.</VERS>
      <CAPTION vref="12">Yesu nung bonene buro-mani nuna aune dema miniwa.</CAPTION>
      <CAPTION vref="12">
        <xref fscope="Mt 26:17-25">Mt 26:17-25</xref>;<xref fscope="Lu 22:7-14">Lu 22:7-14</xref>, 21-23;<xref fscope="Yo 13:21-30">Yo 13:21-30</xref></CAPTION>
      <VERS vnumber="12">Oregao be baina yazo nuna Ame Yis Aung <NOTE type="study">+  14:12  Yuda emo bauno mene dawang sero oregao be baina zo yazo nuna Ame Yis Aung auna atu mitari sero yis iya be 7 semini nasani nauwa. Arare iya namba wan auna atu awong lama dero Magayao mene awong Daigaina auna bonene yero mininauwa.</NOTE> auna iya namba wan aune Yuda emo mene Magayao mene awong Daigaina auna bonene awiya minari sero wo sipsip mani zo dero aero mininauwa. Arare be awiya kasa yenu giro Yesura buro-mani mene nung eno eyero sewa, “Name natu baungno Magayao mene awong Daigaina auna bonene nina kora yanenese kotupunesi?”</VERS>
      <VERS vnumber="13">Ayero sewa giro Yesu mene buro-mani nuna etobe iyengtiti nasani awongto eno eyero sena, “Nito nape baungnoto emo zo ou aura dungno puro bautuniya awiya tamarineyato ara. Nito nung aune dema babarineyato.</VERS>
      <VERS vnumber="14">Nung gare towai aune nito garora maung eno eyero seputo, ‘Gipao emo mene ning atata niya. Nung nae buro-mani nuna aune Magayao mene awong Daigaina auna bonene garo moko nauna atu minarinenine?’</VERS>
      <VERS vnumber="15">Ayero sayato nung garo moko baina zo garo ika tame mitiya awiya nito eno gipariniya. Garo moko awiya masi zuwao au-tao kora yao mitiya. Gipai giro atu nito bonene minaora nona kora yeputo.”</VERS>
      <VERS vnumber="16">Ayero senu giro buro-mani etobe mene iropuro napo auna baungno nona Yesu mene sena deka ayao ine taungno Magayao mene awong Daigaina auna bonene minaora nona kora yewato ara.</VERS>
      <VERS vnumber="17">Ture inu Yesu mene buro-mani nuna 12 aune dema kasa yewa.</VERS>
      <VERS vnumber="18">Awong adungno nona mininasani mitiwa aune Yesu mene eyero sena, “Na ge memoko niye eno sane. Ninae-una zo mene na keregairo iwora waweng pugariniya. Emo na aune dema nona mininiya amimene yariniya.”</VERS>
      <VERS vnumber="19">Ayero senu awong dubo mininasani nata-nata nung eno eyero sewa, “Nane oko yarinena. Me sinenita?”</VERS>
      <VERS vnumber="20">Ayero sewa nung awong eno eyero sena, “Niye buro-mani nana 12 auna zo mene yariniya. Emo zo na aune dema ame sura dusariniya amimene yariniya.</VERS>
      <VERS vnumber="21">Ge gitau gaewa mitoiya ayero na Emora Mani mene magayarinena. Arata emo na Emora Mani keregariniya, nung awiya, oiye, abena nuna nono yao pumariniye? Ai nung oko pumao yatiya, awiya nung meko oko tamatiya.” Ayero sena arauwa.</VERS>
      <CAPTION vref="22">Yesu mene bonene buro-mani nuna eno pugaina.</CAPTION>
      <CAPTION vref="22">
        <xref fscope="Mt 26:26-30">Mt 26:26-30</xref>;<xref fscope="Lu 22:14-20">Lu 22:14-20</xref>; I<xref fscope="Kor 11:23-25">Kor 11:23-25</xref></CAPTION>
      <VERS vnumber="22">Awong nona mininasani mitiwa Yesu mene poro puro Tuwa Bayau eno dange sero eegairo buro-mani nuna eno pugati nasani eyero sena, “Puro minipu. Ewiya goi nana.”</VERS>
      <VERS vnumber="23">Ayero sero nung awang ou wainne zo puro Tuwa Bayau eno dange sero awong eno pugainu awong apakana puro miniwa.</VERS>
      <VERS vnumber="24">Ayero yewa Yesu mene awong eno eyero sena, “Awiya yu nana. Yu nana mene Tuwa Bayau aune tairo nao auna ge inai tau yariniya. Yu nana emo bauno daigairo eno wosariniya.</VERS>
      <VERS vnumber="25">Na ge me niye eno sinena era. Na ou wain nupema oko minarinena. Ago Tuwa Bayau nata tuwa yero naora be kasa yai aune na ou wain seka minarinena.” Ayero sena arauwa.</VERS>
      <CAPTION vref="26">Petoro mene nung bewae yari nena auna ge sena.</CAPTION>
      <CAPTION vref="26">
        <xref fscope="Mt 26:31-35">Mt 26:31-35</xref>;<xref fscope="Lu 22:31-34">Lu 22:31-34</xref>;<xref fscope="Yo 13:36-38">Yo 13:36-38</xref></CAPTION>
      <VERS vnumber="26">Awong yere zo gauno iropuro Yerusalem doro baungno diri yazo Oliwa auna witiro mitiwa</VERS>
      <VERS vnumber="27">Yesu mene awong eno eyero sena, “Niye apakana na duwarineya. Noeno okowata, ge gayao zo eyero mitiya era, Na Tuwa Bayau mene wo sipsip diya yao emo dana magayai wo sipsip sisi-bura-bura yarineya.</VERS>
      <VERS vnumber="28">Arata na magayaora atu iropuro Galilaya tawingna babana niye ago barineya.”</VERS>
      <VERS vnumber="29">Ayero senu Petoro mene nung eno eyero sena, “Awong apakana ning duwarineya, arata na ning oko duwarinena.”</VERS>
      <VERS vnumber="30">Ayero senu Yesu mene nung eno eyero sena, “Na ge me ning eno sinena era. Nine ping eune kokora mene ge be etobe oko saore na bewae yasa be etama yariniya.”</VERS>
      <VERS vnumber="31">Ayero sena, arata Petoro mene tauyero ge sena, “Awong na ning aune dema daya magayanese sarineya, arata saineba, na ning oko bewae yarinena.” Petoro mene ayero senu giro awong apakana amimene ge deka ayero sewa arauwa.</VERS>
      <CAPTION vref="32">Yesu Gesemani i bure atu isa buro yena.</CAPTION>
      <CAPTION vref="32">
        <xref fscope="Mt 26:36-46">Mt 26:36-46</xref>;<xref fscope="Lu 22:39-46">Lu 22:39-46</xref></CAPTION>
      <VERS vnumber="32">Yesu buro-mani nuna aune awong baungno soma zo yazo Gesemani auna kasa yero nung buro-mani nuna eno eyero sena, “Niye etu adungpu. Na isa sarinena.”</VERS>
      <VERS vnumber="33">Ayero sero nung Petoroto Yakobo aune Yohane awong awiya puro baungno te wawongne nuna ipinenu</VERS>
      <VERS vnumber="34">nung awong eno eyero sena, “Na dubo minao bainakama tapunena. Dubo minao mene na puro wosi magayanese niya. Niye etu seka mitasani umo neupu.”</VERS>
      <VERS vnumber="35">Ayero sero nung maingkoka baungno tawingna atu boma gaero isa sinasani yaya nuna-una kasa yari nena awiya nung daigao teng yai giro daigaise sena.</VERS>
      <VERS vnumber="36">Isa ayero sinasani eyero sena, “O Mama nana, ning tani apakana yao teng niya. Ning yaya ewiya nana-una atu sorero pung. Arata kotumao nana-una okowata, kotumao nina-una teng ye.”</VERS>
      <VERS vnumber="37">Isa ayero sero kapetegairo buro awong auriti awinasani mitiwa giro nung Petoro eno eyero sena, “Simon, auriti awinesa. Ning be maingkoka gege seka tauyero mitao ine teng oko i?</VERS>
      <VERS vnumber="38">Etegao mene ninae-una kasa yoiye sero, niye seka mitasani isa sinasani mitipu. Dubo ninae mene buro iwaing yaora eo niya, arata taung mene mou niya.”</VERS>
      <VERS vnumber="39">Ayero sero nung nupema baungno isa gitau sena deka amaze nupema sena.</VERS>
      <VERS vnumber="40">Isa sero kapetegairo buro awong diti mou yenu nupema auriti awinasani mitiwa gigina. Giro senu awong no saine yero duwa ara.</VERS>
      <VERS vnumber="41">Yesu mene nupema baungno isa sero kapetegairo awong auriti awinewa giginu be etama yenu giro awong eno eyero sena, “Niye oregatinasani auriti awineya, amaze sinena! Teng yetiya. Be kasa yetiya. Emora Mani keregeya pasena emora-una waweng wiwitinena.</VERS>
      <VERS vnumber="42">Keregao emo butuniya. Iropungpu, nunae-una babanene.” Ayero sena arauwa.</VERS>
      <CAPTION vref="43">Yudas mene Yesu puro gorobo emora waweng pugaina.</CAPTION>
      <CAPTION vref="43">
        <xref fscope="Mt 26:47-56">Mt 26:47-56</xref>;<xref fscope="Lu 22:47-53">Lu 22:47-53</xref>;<xref fscope="Yo 18:3-12">Yo 18:3-12</xref></CAPTION>
      <VERS vnumber="43">Ayero sinenu buro-mani 12 auna otao nunae Yudas mene iwo dubu baina gitau yero puro buro kasa yewa ara. Pirisa babuzere sao tauyao ge gipao emo aune simai amimene iwo dubu awiya iyengtiwa gorobo yari sero iwire ami-dawangne puro buro kasa yewa ara.</VERS>
      <VERS vnumber="44">Gitau keregao emo amimene iwo dubu baina aeno ge zo eyero sena, “Emo nane saniro toko yarinena, nung arauwa. Arare niye nung saniro puro babarineya.”</VERS>
      <VERS vnumber="45">Ge awiya gitau sena, arare nung kasa yero Yesura-una baungno, “Gipao emo,” ayero sero nung toko yena ara.</VERS>
      <VERS vnumber="46">Ayero yenu giro iwo dubu mene Yesu iniwa ara.</VERS>
      <VERS vnumber="47">Ayero yewa emo dopero mitiwa auna zo mene iwi nuna geingna atu ininu gururu senu nung pirisa bainana soumani awiya dari yero dawong nuna kesena.</VERS>
      <VERS vnumber="48">Ayero yenu Yesu mene iwo dubu eno eyero sena, “Niye iwire ami-dawangne puro butuneya, awiya gorobo emo zo puro bunari baine neya.</VERS>
      <VERS vnumber="49">Be giti awiya na niye aune dema ibu bainana atu ge tugata nasani yero nona niye atu noeno na oko pumao yero nowi? Arata Tuwa Bayaura ge gayao awiya me yaise.”</VERS>
      <VERS vnumber="50">Ayero senu buro-mani nuna apakana nung doro sungno bamuwa arauwa.</VERS>
      <CAPTION vref="51">Mani seka zo mene awang yero suna.</CAPTION>
      <VERS vnumber="51">Mani seka zo mene mo neyang yao zo gege awiro Yesura ame nenu iwo dubu mene nung sanari yewa</VERS>
      <VERS vnumber="52">nung mo awao nuna yugairo doro aung sungno baungna arauwa.</VERS>
      <CAPTION vref="53">Awong Yesu puro gitau yao dubura benaungna atu gera pugaiwa.</CAPTION>
      <CAPTION vref="53">
        <xref fscope="Mt 26:57-68">Mt 26:57-68</xref>;<xref fscope="Lu 22:54-55">Lu 22:54-55</xref>, 63-71;<xref fscope="Yo 18:13-14">Yo 18:13-14</xref>, 19-24</CAPTION>
      <VERS vnumber="53">Awong Yesu puro pirisa bainana-una bamuwa pirisa babuze simai ena aune sao tauyao ge gipao emo ena amimene garo auna augaiwa ara.</VERS>
      <VERS vnumber="54">Ayero newa Petoro mene ake ina atu Yesu ago yero buro pirisa bainana goma auna toiro baungno umo yao emo aune dema adungno iyao ainasani kakame atu mitina ara.</VERS>
      <VERS vnumber="55">Pirisa babuzere gitau yao dubu apakana awong teng mitasani emo zo mene Yesu eno ge iwao ge sai Yesu gera pugairo daya magayaise sero ge iwao ge ena tamari sero yewa ara. Arata awong pasena nuna zo oko tamuwa.</VERS>
      <VERS vnumber="56">Emo witao mene Yesu tani yero nauna auna ge ungwe nasani ge iwao ge ena sewa, arata ge iwao ge nunae auna susuwa awiya dekaongka gege oko sewa.</VERS>
      <VERS vnumber="57">Ena mene dopero ge iwero sero eyero sewa,</VERS>
      <VERS vnumber="58">“Nae ge nuna nigiwangne. Nung eyero sena, ‘Na Tuwa Bayaura ibu emo bauno mene yewa awiya kasarinena. Kasana wari iya be etama aung yai aune na ibu zo wawong mene yao okowata, ewe zo yarinena.’ Nung ayero senu nigiwangne.” Ayero sewa ara.</VERS>
      <VERS vnumber="59">Arata awong ayero sinasani ge nunae auna susuwa awiya dekaongka gege oko sero yewa.</VERS>
      <VERS vnumber="60">Pirisa baina mene nunae-una towang atu dopero Yesu eno eyero sena, “Ning nono yero ge nina sineya auna abena oko sao ge aung mitesi?”</VERS>
      <VERS vnumber="61">Ayero sena ara, arata Yesu mene ge auna abena oko sao teba dopero mitina ara. Ayero yenu pirisa baina mene nupema atata yero sena, “Ning Yuda emo baunona Emo Tuwa yazo Kristo Tuwa Bayaura Mani meta aung i?”</VERS>
      <VERS vnumber="62">Ayero senu Yesu mene eyero sena, “Na Kristo. Niye na Emora Mani awiya Tuwa Bayau Putoungne auna wawong mera atu adungno mitana garineya. Na uritira berezere dema butunana garineya.”</VERS>
      <VERS vnumber="63">Ayero senu pirisa baina mene Yesu nung Tuwa Bayaura yazo dena-betena yenu siya sero taung wori nuka nuna ininu kerenu eyero sena, “Name noeno emo ena buro nung gera pugaese sari nenine? Nung nutope kara gera pugaiya.</VERS>
      <VERS vnumber="64">Niye ge meko nuna nigiro no sarinei?” Ayero senu awong sewa, “Pasena nuna meko, arare daya magayaise.”</VERS>
      <VERS vnumber="65">Ayero sewa ena mene begura pise nuna-una tame gairo diti moko nuna worero wawong mene dero aune eyero sewa, “Emo awe mene ning detiye, auna yazo nuna keregai ganene.” Ayero sewa nung bunero puro mitiwa amimene nung sowena yanakana dewa arauwa.</VERS>
      <CAPTION vref="66">Petoro mene Yesu bewae yena.</CAPTION>
      <CAPTION vref="66">
        <xref fscope="Mt 26:69-75">Mt 26:69-75</xref>;<xref fscope="Lu 22:56-62">Lu 22:56-62</xref>;<xref fscope="Yo 18:15-18">Yo 18:15-18</xref>, 25-27</CAPTION>
      <VERS vnumber="66">Petoro mene wese kakame atu adungno mitinu pirisa bainana soumani baunodi zo mene buro Petoro iyao ainasani mitinu</VERS>
      <VERS vnumber="67">giro nung anuwing nasani eyero sena, “Ning dema Yesu Nasaretera emo aune dema nosa.”</VERS>
      <VERS vnumber="68">Ayero senu nung eyero sena, “Na oko gao. Ning ge sinesa awiya na oko gosinena.” Ayero sero nung goma bera baungnu kokora zo mene ge sena ara.</VERS>
      <VERS vnumber="69">Petoro atu baungnu soumani baunodi deka amimene nung giro emo atu mitiwa aeno nupema sena, “Emo ewiya dubu nuna auna zo.”</VERS>
      <VERS vnumber="70">Ayero senu Petoro mene nupema bewae yero“ Aung arauwa,” ayero sena ara. Be maingkoka aung yenu aune emo atu mitiwa amimene Petoro eno eyero sewa, “Ge me sinenane ara. Ning dubu nuna auna zo arauwa. Noeno okowata, ning dema ning Galilaya emo zo.”</VERS>
      <VERS vnumber="71">Ayero sewa nung nupema Tuwa Bayaura benaungna ge eyero senu tau yena, “Na ge iwarinena, awiya Tuwa Bayau mene na dai magayarinena. Niye emo yazo sineya awiya na oko gosinena.”</VERS>
      <CAPTION vref="72">Awong Yesu puro Pilatora-una bamuwa.</CAPTION>
      <CAPTION vref="72">
        <xref fscope="Mt 27:1-2">Mt 27:1-2</xref>, 11-14;<xref fscope="Lu 23:1-5">Lu 23:1-5</xref>;<xref fscope="Yo 18:28-38">Yo 18:28-38</xref></CAPTION>
      <VERS vnumber="72">Ayero senu kokora mena ge be etobe sena ara. Kokora ge senu Petoro mene Yesura ge kotuna. Yesu mene gitau Petoro eno eyero sena, “Nine kokora ge be etobe oko saore na bewae yasa be etama yariniya.” Yesu mene gitau ayero sena, awiya nuka nutope kotungno zi baina sena arauwa.</VERS>
    </CHAPTER>
    <CHAPTER cnumber="15">
      <VERS vnumber="1">Iya gati nenu pirisa babuze aune simaire sao tauyao ge gipao emo ena aune gitau yao dubu apakana awong amimene augairo ge teng sero Yesura wawong etobe bunero puro Pilatora-una bamuwa. <NOTE type="study">+  15:1  Soremao Ge zo<xref fscope="Yohane 18:31-32">Yohane 18:31-32</xref> auna atu mitiya awiya gi.</NOTE></VERS>
      <VERS vnumber="2">Puro bamuwa Pilato mene nung atata yero eyero sena, “Ning Yuda emora emo tuwa i?” Ayero senu Yesu mene abena eyero sena, “Yore, sinesa ara.” Ayero sena ara.</VERS>
      <VERS vnumber="3">Awong Yesura ge buro newa pirisa babuze mene ge iwi nasani Yesu nung tani meko witao yero nasani nauna ayero sewa.</VERS>
      <VERS vnumber="4">Ayero sewa Pilato mene nung nupema atata yero sena, “Ning ge abena saine yao teng oko i? Awong tani meko nina auna susuwa witao keregatineya, gosinesa.”</VERS>
      <VERS vnumber="5">Ayero sena, arata Yesu mene ge zo oko sao yenu giro Pilato mene kotungno wawong di gauna ara.</VERS>
      <CAPTION vref="6">Pilato mene Yesu i pasaora daese sena.</CAPTION>
      <CAPTION vref="6">
        <xref fscope="Mt 27:15-26">Mt 27:15-26</xref>;<xref fscope="Lu 23:13-25">Lu 23:13-25</xref>;<xref fscope="Yo 18:39">Yo 18:39</xref>—19:16</CAPTION>
      <VERS vnumber="6">Dawang sero bonene yaora be kasa naunu Yuda emo mene bunao mani zo eno sinauwa giro Pilato mene mani awiya besinauna.</VERS>
      <VERS vnumber="7">Arare emo zo yazo nuna Barabas amimene emo enane dema bunao gare mitina ara. Awong gavman dari sero winade yero emo ena dewa magayewa, arare awong bunao gare mitiwa.</VERS>
      <VERS vnumber="8">Arare emo dubu bainane mene Pilatora-una kasa yero eyero sewa, “Ning dawang sero tani zo nae eno yero nosa awiya nupema ye.”</VERS>
      <VERS vnumber="9">Ayero sewa nung eyero sena, “Na Yuda emora emo tuwa besero niye eno puganese kotupuneita?”</VERS>
      <VERS vnumber="10">Pilato mene pirisa babuze awong tini kapaore Yesu teba puro baungno nuna-una pugaiwa awiya kotungno aune ayero sena ara.</VERS>
      <VERS vnumber="11">Arata pirisa babuze mene emo dubu baina aeno eyero sewa, “Nung Yesu okowata, Barabas maze besaise sepu.” Emo dubu baina amimene ayero saese sewa tau yenu giro ge dekaongka awiya sewa ara.</VERS>
      <VERS vnumber="12">Ayero sewa Pilato mene nigiro awong eno nupema eyero sena, “Ayero saya aune emo nika ninae nung maze Yuda emora emo tuwa asinowa, nung awiya puro nono yanese sinei?”</VERS>
      <VERS vnumber="13">Ayero senu awong wawa sero nung eno eyero sewa, “I pasaora magayaise.”</VERS>
      <VERS vnumber="14">Ayero sewa Pilato mene abena awong eno eyero sena, “Noeno ayero sinei? Nung pasena no yeni?” Ayero sena, arata awong be kerero wawa sero nupema eyero sewa, “I pasaora magayaise.”</VERS>
      <VERS vnumber="15">Ayero sewa giro Pilato mene emo bauno dubo iwaing yaise sero senu gorobo emo mene Barabas besewa kasa yenu awong Yesu angsi wo aingso mene yao <NOTE type="study">+  15:15  Soremao Ge zo<xref fscope="Matiu 27:26">Matiu 27:26</xref> auna atu mitiya awiya gi.</NOTE> amimene wezewa ara. Wezi nete duwa aune Pilato mene Yesu i pasaora daya magayaise sero gorobo emora-una waweng pugaina arauwa.</VERS>
      <CAPTION vref="16">Gorobo emo mene Yesu izewa.</CAPTION>
      <CAPTION vref="16">
        <xref fscope="Mt 27:27-31">Mt 27:27-31</xref>;<xref fscope="Yo 19:2-3">Yo 19:2-3</xref></CAPTION>
      <VERS vnumber="16">Romana emo tuwara gorobo emo ena mene Yesu puro Romana emo tuwara gare witiro sewa gorobo emo apakana nuna-una augaiwa.</VERS>
      <VERS vnumber="17">Augairo taung wori yuyao ine nung eno wosogairo angsi dungne puro ewero aune ziyo nuna-una atu wosogaiwa ara.</VERS>
      <VERS vnumber="18">Ayero yero nung izinasani emo tuwa arugaine nasani eyero sewa, “Wari iwaing, Yuda emora emo tuwa.”</VERS>
      <VERS vnumber="19">Ayero sero ziyo nuna waung mene dedunasani begura nuna tame pisinasani koing gairo nung bowi yaora etotoma yewa ara.</VERS>
      <VERS vnumber="20">Awong nung izinete taung wori yuyao ine awiya dutugairo doro taung wori nuna nupema wosogaiwa punu i pasaora dari sero puro bamuwa arauwa.</VERS>
      <CAPTION vref="21">Awong Yesu i pasaora dewa.</CAPTION>
      <CAPTION vref="21">
        <xref fscope="Mt 27:32-44">Mt 27:32-44</xref>;<xref fscope="Lu 23:26-43">Lu 23:26-43</xref>;<xref fscope="Yo 19:17-27">Yo 19:17-27</xref></CAPTION>
      <VERS vnumber="21">Emo zo yazo nuna Simon, tawing nuna Sairini, nung Alesandato Rufasra maung, nung towang zora atu buro Yerusalem babari sero butunenu awong nung taungno ge tauyao nung eno eyero sewa, “Ning emo euna i pasao ewiya diung.”</VERS>
      <VERS vnumber="22">Ayero sero awong Yesu puro baung tawing yazo Goligata auna yewa ara. Tawing auna yazo awiya susuwa nuna eyao era, “Gitau atora wetu.”</VERS>
      <VERS vnumber="23">Awong ou wain puro dubo dau yaora ou zo yazo mira aune dema dawero nung eno pugaiwa, arata nung oko minao yangduna.</VERS>
      <VERS vnumber="24">Awong nung i pasaora atu niri mene dewa. Dero aune mo nuna bono yari sero awemene mo zo pariniye, asero getuwao zo yazo nuna laki awiya yero mo nuna bono yewa ara.</VERS>
      <VERS vnumber="25">Awong nung dewa awiya wari diti 9 kilok nenu aune nung i pasaora atu dewa ara.</VERS>
      <VERS vnumber="26">Ayero ziyo gomina ika atu susuwa noeno nung dewi auna ge eyero gaero pugaiwa mitina, “Yuda emora emo tuwa.”</VERS>
      <VERS vnumber="27">Be aune awong ugaing yao mani etobe dema i pasao nunato-una dero Yesura-una zo enaba zo enaba yero pugaiwa dopewato ara.</VERS>
      <VERS vnumber="28">[Ayero yewa Tuwa Bayaura ge gitau gaewa awiya me yena. Ge awiya eyero mitiya era, Awong nung gigiwa pasena emo ine yenu giro nung pasena emore dema pugaiwa ara. Ge awiya gitau gaewa amimene me yena.]</VERS>
      <VERS vnumber="29">Emo bauno mene puma-sauma nasani nung izero nung eno eyero sewa, “Wae, ning emo ibu baina kasero wari be etama gege ibu seka yero aung yari sasa.</VERS>
      <VERS vnumber="30">Ning nika nitope taung aingso nina gera yaora atu sorero i pasaora atu wosi dopase.” Ayero sewa ara.</VERS>
      <VERS vnumber="31">Deka ayero pirisa babuzere sao tauyao ge gipao emo enane mene Yesu izinasani wina-se yewa, “Nung gitau emo ena soreuno kora yero nauna, arata nung nuka nutope soremao ine teng oko.</VERS>
      <VERS vnumber="32">Kristo nung Isreli emora emo tuwa naname noiya amimene yeme i pasora atu wosaise. Wosai giro, ‘Me sena,’ asarinenane.” Ayero wina-se yewa ara. Emo etobe i pasaora mitiwato amimene dema nung izewato arauwa.</VERS>
      <CAPTION vref="33">Yesu magayena.</CAPTION>
      <CAPTION vref="33">
        <xref fscope="Mt 27:45-56">Mt 27:45-56</xref>;<xref fscope="Lu 23:44-49">Lu 23:44-49</xref>;<xref fscope="Yo 19:28-30">Yo 19:28-30</xref></CAPTION>
      <VERS vnumber="33">Wari diti 12 kilok yenu mume baina kasa yero tawing teng yero mitinu 3 kilok yenu</VERS>
      <VERS vnumber="34">aune Yesu mene be kerero eyero sena, “Eloi, Eloi, lama sabaktani.” Ge auna susuwa eyao era, “Tuwa Bayau nana, Tuwa Bayau nana, ning noeno na dotinesi?”</VERS>
      <VERS vnumber="35">Ayero senu emo ena nugu mitiwa amimene ge awiya nigiro eyero sewa, “Gipu. Nung Eliya yau siniya.”</VERS>
      <VERS vnumber="36">Ayero sewa giro mani zo mene sungno baungno witora yabutata zo ou wain dokowang yaora dusero itura diro Yesu mene minaise sero nung eno pugairo eyero sena, “Name nung Eliya mene buro i pasaora atu parinita, awiya garinenane.”</VERS>
      <VERS vnumber="37">Ayero senu Yesu mene nupema aiyamama sero magayena ara.</VERS>
      <VERS vnumber="38">Magayenu ibu bainana mo bainakama <NOTE type="study">+  15:38  Soremao Ge zo<xref fscope="Matiu 27:51">Matiu 27:51</xref> auna atu mitiya awiya gi.</NOTE> kimegao awiya ika atu zayero kerero dao etobe yena ara.</VERS>
      <VERS vnumber="39">Gorobo emo 100 auna gitau yao mene Yesu anuwing nasani mitinu Yesu magayenu giro eyero sena, “Emo ewiya nung Tuwa Bayaura mani me.” Ayero sena ara.</VERS>
      <VERS vnumber="40">Bauno ena dema mitiwa. Awong ake ina atu dopero anuwing nasani mitiwa ara. Enana yazo nunae Maria napo nuna Madala, aune Maria zo nung Yakoboto Yosera ai, aune bauno zo yazo nuna Salome.</VERS>
      <VERS vnumber="41">Gitau Yesu Galilaya tawingna atu nasani nauna be aune bauno amimene nung ago nasani nona nuna sasinasani nauwa ara. Aune bauno witao Yesu aune dema Yerusalem atu buro kasa yewa amimene awong aune dema atu dopero mitiwa arauwa.</VERS>
      <CAPTION vref="42">Awong Yesura aingso puro daba-umana pugaiwa.</CAPTION>
      <CAPTION vref="42">
        <xref fscope="Mt 27:57-61">Mt 27:57-61</xref>;<xref fscope="Lu 23:50-56">Lu 23:50-56</xref>;<xref fscope="Yo 19:38-42">Yo 19:38-42</xref></CAPTION>
      <VERS e="43" vnumber="42">Arimatia napora emo zo yazo nuna Yosefe, nung Yudara gitau yao dubu auna emo zo yazore ara. Nung dema Tuwa Bayau nata tuwa yero nariniya auna be diya nasani nauna. Arare nung amimene ture itinenu be bonene korayaora be kasa yenu awiro gora awiya Sabat iya dang giro nung tauyero Pilatora-una baungno Yesura aingso pumari sena ara.</VERS>
      <VERS vnumber="44">Yesura aingso pumari senu giro Pilato mene, nung magayetita, asero gorobo emo 100 auna gitau yao yau senu bunu eyero sena, “Yesu magayetita?” Ayero senu gitau yao mene eyero sena, “Nung magayetiya.”</VERS>
      <VERS vnumber="45">Ayero senu giro Pilato mene Yosefe baungno Yesura aingso pumaise sena.</VERS>
      <VERS vnumber="46">Senu Yosefe mene baungno mo neyang yao iwaing zo zuma gaero puro baungno Yesura aingso i pasaora atu batagairo puro mo amimene ewero puro baungno daba-uma wamao auna pugaina. Atu pugairo daba zo dereme yenu baungno daba-umana be awiya gazena ara.</VERS>
      <CAPTION vref="47">Yesu nupema iropuna.</CAPTION>
      <CAPTION vref="47">
        <xref fscope="Mt 28:1-8">Mt 28:1-8</xref>;<xref fscope="Lu 24:1-12">Lu 24:1-12</xref>;<xref fscope="Yo 20">Yo 20</xref>: 1-10</CAPTION>
      <VERS vnumber="47">Ayero yenu Maria etobe, zo napo nuna Madala, zo nung Yosera ai, amimene daba-umana atu aingso nuna pugaiwa awiya gigiwato arauwa.</VERS>
    </CHAPTER>
    <CHAPTER cnumber="16">
      <VERS vnumber="1">Sabat iya dang be aung yenu Maria napo nuna Madala auneto Maria nung Yakobora ai, awongto aune bauno Salome amimene baungno ou sereyao Yesura aingso tame yasagari sero zuma gaero pumuwa ara.</VERS>
      <VERS vnumber="2">Arare wikira be namba wan yazo nuna Sande awiya kasa yenu iya gainu awong iya oko gao biriti be nuna-una bamuwa ara.</VERS>
      <VERS vnumber="3">Awong bautunasani nuka nuyetope eyero wina-se yewa, “Awe mene daba zo uma be gazao awiya name eno dereme yero enaba pugariniye?”</VERS>
      <VERS vnumber="4">Ayero sewa, noeno okowata, daba awiya bainakama. Ayero sero diti gitau yero daba baina awiya uma be doro enaba atu mitina awiya gigiwa.</VERS>
      <VERS vnumber="5">Giro daba-umana toiro mani taung seka zo wawong mera atu adungno mitina awiya gigiwa. Mani auna mo neyang yao awiya imoko-kaungkaung. Bauno mene nung giro yangka sewa.</VERS>
      <VERS vnumber="6">Ayero yewa mani amimene awong eno eyero sena, “Niye awang yao dopu. Niye Yesu Nasaretera emo deteya magatiya awiya gari sero butuneya. Nung iropumiya. Nung etu oko mitiya. Masi aingso nuna pugeya awiya era gipu.</VERS>
      <VERS vnumber="7">Ayero niye baungpu, buro-mani nuna ena eno sinasani Petoro eno dema eyero sepu nigae, ‘Nung Galilaya tawingna gitau bautuniya. Arare niye baungno nung atu garineya ara. Ge deka awiya gitau mena niye eno sena.’ Ayero sepu nigae.”</VERS>
      <VERS vnumber="8">Ayero senu awong daba-uma doro sungno bamuwa. Noeno okowata, te wawongne awena ipinenu awong awang yewa. Arare awong awang nasani ge awiya emo zo eno oko sao yewa arauwa.</VERS>
      <CAPTION vref="9">Maria napo nuna Madala amimene Yesu gigina.</CAPTION>
      <CAPTION vref="9">
        <xref fscope="Mt 28:9-10">Mt 28:9-10</xref>;<xref fscope="Yo 20:11-18">Yo 20:11-18</xref></CAPTION>
      <VERS vnumber="9">[Yesu mene wikira be namba wan yazo Sande aune gora-gara iropuro nuka nutope gitau Maria napo Madala auna-una kasa yenu gigina ara. Gitau Yesu mene iwae 7 Mariara-una atu tunena.</VERS>
      <VERS vnumber="10">Bauno amimene baungno Yesura dubu zi sinasani zibe nasani mitiwa aeno eyero sena, “Na nung gigena.”</VERS>
      <VERS vnumber="11">Ayero senu awong bauno mene Yesu seka yero iropunu gigina auna ge sena awiya nigiwa me oko yena.</VERS>
      <CAPTION vref="12">Yesura buro-mani etobe mene Emeas nagibe atu Yesu tamuwato.</CAPTION>
      <CAPTION vref="12">
        <xref fscope="Lu 24:13-35">Lu 24:13-35</xref>
      </CAPTION>
      <VERS vnumber="12">Ago Yesu mene benaung ewe yero emo etobe nagibe atu bautunewato towang atu nuka nutope nunato-una kasa yenu gigiwato.</VERS>
      <VERS vnumber="13">Nung awongto aune dema nenu nung gigiwato kasa yenu giro awongto nupema tera kapete Yerusalem gairo baungno Yesura dubu ena eno sewato, arata awong ge nunato nigiwa me oko yao yena.</VERS>
      <CAPTION vref="14">Yesu mene buro-mani nuna burora pugaina.</CAPTION>
      <CAPTION vref="14">
        <xref fscope="Mt 28:16-20">Mt 28:16-20</xref>;<xref fscope="Lu 24:36-49">Lu 24:36-49</xref>;<xref fscope="Yo 20:19-23">Yo 20:19-23</xref>;<xref fscope="Apo 1:6-8">Apo 1:6-8</xref></CAPTION>
      <VERS vnumber="14">Ago nung buro-mani nuna 11 amimene nona mininasani mitiwa aune nuka nutope nunae-una atu kasa yenu gigiwa. Emo bauno ena mene Yesu iropunu gigiwa auna ge sewa nigiwa me oko yao yena aeno nung awong gona yena.</VERS>
      <VERS vnumber="15">Nung awong eno eyero sena, “Niye tere-taira yero tawing sero baungno Bowi Iwaing emo bauno apakana eno sepu nigae.</VERS>
      <VERS vnumber="16">Zo nung Bowi Iwaing nigiro na tumo diro ge ou suwariniya, nung awiya Tuwa Bayau mene sorero pumariniya. Arata zo nung Bowi Iwaing nana nigiro na tumo oko diyao yariniya, nung awiya Tuwa Bayau mene gera pugai zuwariniya ara.</VERS>
      <VERS vnumber="17">Emo na tumo diyarineya amimene tani putoungne eyao ine yarineya: Awong iwae be nana-una tunarineya; awong ge ewe-pape gitau oko nigao awiya sarineya;</VERS>
      <VERS vnumber="18">awong yi mani gamao awiya iniro oko meko yarineya; awong ou meko miniro magayao awiya minarineya, arata awong yaya oko tamarineya; awong wawong nunae emo bauno yayare auna tame pugaya iwaing yarineya.” Ayero sena arauwa.</VERS>
      <CAPTION vref="19">Tuwa Bayau mene Yesu puro pu uritira gaina.</CAPTION>
      <CAPTION vref="19">
        <xref fscope="Lu 24:50-53">Lu 24:50-53</xref>;<xref fscope="Apo 1:9-11">Apo 1:9-11</xref></CAPTION>
      <VERS vnumber="19">Tuwa Yesu mene buro-mani nuna eno ge senu aung yenu Tuwa Bayau mene nung puro witiro pu uritira gainu nung Tuwa Bayaura wawong mera aduna ara.</VERS>
      <CAPTION vref="20">BOWI IWAING LUKA MENE GAENA</CAPTION>
      <CAPTION vref="20">Luka mene Yesura ungwe ewiya emo Teofilo eno gaena ara.</CAPTION>
      <VERS vnumber="20">Ayero yenu awong tere-taira yero Bowi Iwaing soma apakana auna atu sinauwa. Ayero yero yewa Tuwa mene ge nunae soremai tau yaise sero awong sorepu naunu tani putoungne yero nasani nauwa arauwa.]\id LUK NT<style fs="super">0018</style>. LK ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h LUK\mt BOWI IWAING LUKA MENE GAENA\ip\ it Luka nung dokta zo. Nung Paulo aune dema nasani nauna. Nung Yuda emo oko, arare nung Yesura ungwe ewiya Grik emo eno gaena. Grik emo awong etutero naoawiya aratapu nasani nauwa, arare Luka mene Yesura ungwe gainasani Yesu nungetutero nao emo me auna ungwe-maungwe yena. Yesu nung emo bauno eno yo-amaobainane nasani nauna, awiya Luka mene keregaina. Luka nung APOSOLO BURO YERONASANI NAUWA auna ge dema gaena.\it*</VERS>
    </CHAPTER>
  </BIBLEBOOK>
  <BIBLEBOOK bnumber="42" bsname="LUK">
    <CHAPTER cnumber="1">
      <VERS vnumber="2">Ungwe awiya emo ena awong tani awiya diti moko nunae mene zayaora atugiro butu nasani nauwa amimene Bowi Iwaingna buro-mani yero nasani tugatayero nauwa nigiti nasani naungwane ara.</VERS>
      <VERS vnumber="3">Arare nane ungwe gaewa deka ayao ine maze ning eno gaero baingtarikotupunena. Noeno okowata, na tani auna susuwa nigiro baingtari sero atatadaigairo yero nawe tamuwang.</VERS>
      <VERS vnumber="4">Arare ge ning eno gipewa auna ge me susuware awiya gasa memoko yaise seroungwe awiya gayari sero nena.</VERS>
      <CAPTION vref="5">Angelo mene Yohane kasa yari nena auna ge Zekaraya eno sena.</CAPTION>
      <VERS vnumber="5">Be Herode mene Yuda emora emo tuwa yero nasani nauna be aune pirisa zoyazo nuna Zekaraya amimene nasani nauna. Nung awiya pirisa dubu yazo Abaisaauna zo. Bauno nuna awiya Aronna dubu auna zo. Yazo nuna Elisabet.</VERS>
      <VERS vnumber="6">Awongto Tuwa Bayaura ditira atu iwaing nasani nauwato ara. Awongto Tuwarasao tauyao ge awiya teng ago nasani nauwato ara. Anasani Tuwa Bayaura geteng dipunasani nauwato ara. Nunato-una mouyao zo aung.</VERS>
      <VERS vnumber="7">Arata awongto mani aung. Noeno okowata, Elisabet nung wagaung. Nupemaawongto zai yewato.</VERS>
      <VERS vnumber="8">Zekarayara dubu awong buro yaora be nunae kasa yenu giro Zekaraya nungTuwa Bayaura benaungna pirisa buro nenu</VERS>
      <VERS vnumber="9">awong nung zawing sereyao pugao auna buro yaise sewa ibu moko iwaingpirisa mene Tuwa Bayau eno zawing pugati nauwa auna toina ara.</VERS>
      <VERS vnumber="10">Be zawing pugaora bera atu emo bauno dubu baina amimene masi daung aunaatu augairo isa sinasani mitiwa.</VERS>
      <VERS vnumber="11">Ayero newa aune Zekaraya nung Tuwa Bayaura angelo zo zawing pugaora aitaauna deung wawong mera ina atu dopero mitinu gigina ara.</VERS>
      <VERS vnumber="12">Nung angelo giro yangka sero awang yena ara.</VERS>
      <VERS vnumber="13">Arata angelo mene nung eno eyero sena, “Zekaraya, ning awang oko yase. Tuwa Bayau mene isa nina nigitinoiya. Bauno nina Elisabet mani nina emodipumai ning yazo nuna Yohane ayause.</VERS>
      <VERS vnumber="14">Ayero ning dubo nina iwaing mitai yawa yawa yase. Nung kasa yai emobauno daigairo amimene dema yawa yawa yarineya.</VERS>
      <VERS vnumber="15">Nung awiya Tuwara benaungna atu emo baina yariniya. Arata nung ou wainoko minariniya. Aune ou tau-tataware yao dema oko minariniya. Be nung airatiyangna mitai aune Oweno mene moko nuna topetiro bebariniya.</VERS>
      <VERS vnumber="16">Nung Isreli emo bauno daigairo yumai kapetegairo baung Tuwa nunae TuwaBayaura-una yero narineya.</VERS>
      <VERS vnumber="17">Nung Eliya ine yero tani nuna aune putoung nuna awiya puro nariniya. Ayero Tuwara nagibo gitau yariniya. Nung mamonona kotumao inai darawa yeromani mamani nunae kotumarineya. Nung ge dao emo awiya kora yai kotumaoiwaing tamarineya. Ayero emo kora yai Tuwa bariniya awiya diya mitarineya.”</VERS>
      <VERS vnumber="18">Angelo ayero senu Zekaraya mene angelo eno eyero sena, “Na nono yero geawiya nigiro me sarineni? Na mena zai tena. Bauno nana deka ayero zaitiyare.”</VERS>
      <VERS vnumber="19">Ayero senu angelo mene ge abena kapetegairo eyero sena, “Na Gebriel. NaTuwa Bayaura benaungna dodopinona amimene Tuwa Bayau mene na ge iwaing ewiyaning eno sanese sesi giro buro sinena.</VERS>
      <VERS vnumber="20">Arare sana nigi. Ning ge nana nigesa me oko yao niya, aeno ewawa ninatauyaise. Ayero yai ning ge sao titiyero nasa ge nana euna me kasa yai aunege nupema sarinesa.” Angelo mene ayero sena ara.</VERS>
      <VERS vnumber="21">Emo bauno awong Zekaraya diya yewa mena oko kasa yao yenu giro kotumaogayang-gayang pupunasani eyero sewa, “No kasa yeti nung ibu moko dang aunaatu nimoi-namoi mitiye?”</VERS>
      <VERS vnumber="22">Ago nung kasa daung yero aune awong eno ge saine yao teng oko yena ara. Ayenu awong nung moko dang auna atu nona putoungne zo tauna awiya gigiwakasa yena ara. Nung ge awong eno sao awiya wawong mene gege etotoma yenaara. Noeno oko ewawa nuna tauyaore.</VERS>
      <VERS vnumber="23">Ago Zekaraya nung buro nuna aung yenu doro napo nuna-una baungna.</VERS>
      <VERS vnumber="24">Ayenu ago bauno nuna Elisabet nung mesa yena ara. Mesa yero ino wawongzo awiya nung pungyero mitauna ara. Nung eyero sena,</VERS>
      <VERS vnumber="25">“Tuwa mene na yo-auno giro na eno eyero yetiya ara. Awiya na wagaungnona aeno meng gao nana ewiya emo baunona benaungna atu disanese seroyetiya.” Ayero sena ara.</VERS>
      <CAPTION vref="26">Angelo mene Yesu mani kasa yaise Maria eno sena.</CAPTION>
      <VERS vnumber="26">Elisabet nung mesa yenu ino 6 aung yenu aune Tuwa Bayau mene senu angeloGebriel mene napo baina zo Galilaya tawingna mitauna yazo nuna Nasarete aunabaungna.</VERS>
      <VERS vnumber="27">Napo auna mani baunodi zo yazo nuna Maria, nung emo zo yazo nuna Yosefe, nung Dawidira saisibuna auna zo, awiya ataise sero gerewa nasani nauna.</VERS>
      <VERS vnumber="28">Arare Gebriel mene nuna-una baungno eyero sena, “Ture iwaing. TuwaBayau ning gosinoi iwaing yero noiya. Tuwa mene ning aune dema mitoiya.”</VERS>
      <VERS vnumber="29">Ayero senu Maria nung ge awiya nigiro kotumao nuna mou-mesa yena ara. Dubo nuna mene kotungno, “ge nomaze siniye?” asena ara.</VERS>
      <VERS vnumber="30">Ayero yenu angelo mene nung eno eyero sena, “Maria, ning oko awangyase. Tuwa Bayau mene ning gigi iwaing niya.</VERS>
      <VERS vnumber="31">Sana nigi. Ning mesa yero mani emodi zo puro yazo nuna Yesu yausarinesa.</VERS>
      <VERS vnumber="32">Nung emo baina yero nariniya. Nung Tuwa Bayau ika mitoiya auna Manimemoko asarineya ara. Tuwa Bayau mene nung emo tuwa pugai ewowo nuna Dawidiine yero mitariniya.</VERS>
      <VERS vnumber="33">Nung amimene Yakobora saisibuna auna emo tuwa yero be giti mitao gegemitariniya. Emo tuwa yero naora buro nuna awiya oko aung yariniya.”</VERS>
      <VERS vnumber="34">Angelo ayero senu Maria mene angelo eno eyero sena, “Tani ayao awiyanono yero kasa yariniye? Na emo zo oko ataoware.”</VERS>
      <VERS vnumber="35">Ayero senu angelo mene ge nuna abena kapetegairo eyero sena, “Owenomene nina-una kasa yariniya. Ayero Tuwa Bayau ika mitoiya auna putoung nunamene ning worariniya. Aeno mani pumarinesa awiya awong nung eno eyerosarineya, ‘Nung dang. Nung Tuwa Bayaura Mani.’</VERS>
      <VERS vnumber="36">Sana nigi. Ai nina maingkoka Elisabet nung zai, arata nung mesa yeroniya. Mani emodi otira mitiya. Gitau awong nung eno eyero sinauwa, ‘Nungmani pao ine teng oko.’ Arata yeme nung mesa yeti ino 6 aung yetiya.</VERS>
      <VERS vnumber="37">Nona zo nomaze Tuwa Bayau mene yao ine teng oko awiya oko mitiya.”</VERS>
      <VERS vnumber="38">Ayero senu Maria mene eyero sena, “Na Tuwara buro bauno, arare sinesaayero yaise.” Ayero senu angelo doro baungna arauwa.</VERS>
      <CAPTION vref="39">Maria baungno Elisabet gigina.</CAPTION>
      <VERS vnumber="39">Be aune Maria nuka nutope iropuro wongto-wongto yero Yudaya tawingnabaungno napo zo diri atu mitauna auna baungna.</VERS>
      <VERS vnumber="40">Atu baungno Zekarayara garo mokora toiro Elisabet arugaina.</VERS>
      <VERS vnumber="41">Ayero yenu Elisabet nung Mariara arugao nigitinenu Elisabetra mani otiramitina awiya wurugu-warugu yena. Ayero yenu Oweno mene Elisabetra moko bebuna ara.</VERS>
      <VERS vnumber="42">Ayenu nung yau sinasani eyero sena, “Ning gao bainane. Gao nina menebauno enana gao daigatiniya. Mani nina-una otira mitiya a deka dema gaoreara.</VERS>
      <VERS vnumber="43">Naka iwaing ungta ning Tuwa nana-una ai amimene nana-una butunesi?</VERS>
      <VERS vnumber="44">Dawong nana mene arugao nina nigitinena aune nana-una otira mani mitiyaamimene yawa yawa yero wurugu-warugu yetiya.</VERS>
      <VERS vnumber="45">Tuwa mene ning eno sena auna me awiya ago kasa yariniya asinosa, ararening yawa yawa yero nasani nosa.” Elisabet mene ayero sena arauwa.</VERS>
      <CAPTION vref="46">Mariara yere.</CAPTION>
      <VERS vnumber="46">Maria nung eyero sena, “Na moko nana mene Tuwara yazo puro wiwitinona.</VERS>
      <VERS vnumber="47">Ititi nana yawa yawa Tuwa Bayau Sorao Emo nana eno niya.</VERS>
      <VERS vnumber="48">Noeno okowata, nung na buro baunodi nuna wosao ewiya kotungna. Arareyemeta ago awiya emo bauno apakana amimene na eno eyero sarineya, ‘TuwaBayau mene bauno awiya gao yenu yawa yawa baina yena.’</VERS>
      <VERS vnumber="49">Gaya ayao yariniya, noeno okowata, Tuwa Bayau putoung bainane mene naeno nona baina yena. Yazo nuna dang mitoiya amimene yena.</VERS>
      <VERS vnumber="50">Ara tamao nuna awiya emo nuna wosao miteya auna-una mitoiya. Deka ayerosaisibunana-una atu wisika sero babao gege bautunasani mitariniya.</VERS>
      <VERS vnumber="51">Nung wawong nuna mene buro tau-tataware yao yariniya. Taung puro witaoemo kotumao nunae paso didinowa, awong awiya tunai tere-taira yerozanarineya.</VERS>
      <VERS vnumber="52">Tuwa Bayau mene emo tuwa tau-tataware yao auna putoung nunae puro wowosinasani emo wosao awiya puro witariniya.</VERS>
      <VERS vnumber="53">Nung emo bogamasa eno nona iwawaing pugariniya. Ayero emo wau-moniwitaore awong tunai wawong usa yero tebeba babarineya.</VERS>
      <VERS vnumber="54">Nung soremao nuna mitoiya auna gege buro-mani nuna Isreli dubu sorepu nasani nariniya.</VERS>
      <VERS vnumber="55">Ayero nasani nung ewowo nanae eno sena awiya teng yariniya. AwiyaAbraham aune saisibuna nuna eno sena ara.”</VERS>
      <VERS vnumber="56">Maria mene Elisabet aune mitete dunu ino etama aung yenu aune nung doronapo nuna-una baungna arauwa.</VERS>
      <CAPTION vref="57">Elisabet mene Yohane puna.</CAPTION>
      <VERS vnumber="57">Mani pumaora be bunu Elisabet mene mani emodi puna.</VERS>
      <VERS vnumber="58">Napo dema nuna arita didikaing nuna bowi nigiwa Tuwa mene nung soreunugiro awong teng deka ayero nung aune dema yawa yawa yewa.</VERS>
      <VERS vnumber="59">Nung mani punu wari be 8 aung yenu aune awong maingna taung aingsokapari augaiwa ara. Anasani aune awong maung nuna Zekarayara yazo yau sarisewa,</VERS>
      <VERS vnumber="60">arata maingna ai mene“ Aungwa” sero eyero sena, “Name yazo nunaYohane yau sarinenane.”</VERS>
      <VERS vnumber="61">Ayero senu awong nung eno eyero sewa, “Imoo mani nina-una yazo ayao zoaung ara.”</VERS>
      <VERS vnumber="62">Awong wawong mene etotoma yero maung atata yewa, “Ning yazo awe mazeyau sari kotupunesi?”</VERS>
      <VERS vnumber="63">Ayero sewa nung tape zo puro bumaese yenu giro puro bumuwa eyero gaena,“Yazo nuna Yohane.” Ayero gaenu awong kotumao daigairo pumuwa ara.</VERS>
      <VERS vnumber="64">Ayero newa be aune ewawa nuna tauyena mitauna amimene nupema ge senaara. Nung ge sinasani Tuwa Bayau bowi yena.</VERS>
      <VERS vnumber="65">Ayenu napo dema nuna awong apakana awang yewa. Arare maingna bowi meneYudaya tawingna diri auna napo sero sero baungno aung yena ara.</VERS>
      <VERS vnumber="66">Emo bauno daigairo amimene bowi awiya nigiro pu dube gaiwa ara. Ayeroaune eyero sewa, “Ago mani amimene nono yero nariniye?” Awong gigiwaTuwara putoung nung aune dema mitina arauwa.</VERS>
      <CAPTION vref="67">Zekarayara yere.</CAPTION>
      <VERS vnumber="67">Oweno mene maung nuna Zekarayara-una atu bebunu nung porofete mene sainenasani eyero sena,</VERS>
      <VERS vnumber="68">“Name Isrelira Tuwa Bayau auna yazo nuna puro witanene. Nung buro nameemo bauno nuna soreuno zuma gayariniya.</VERS>
      <VERS vnumber="69">Buro-mani nuna Dawidi auna dubura atu Sorao Emo tau-tataware yao zonaname-una towang pugatiniya.</VERS>
      <VERS vnumber="70">Nung ayero yari sero gitau otu porofete pewa yetugao nuna eno senu awongbe nunae mene keregaiwa.</VERS>
      <VERS vnumber="71">Nung eyero yari sero keregaina: Nung name iwora waweng atu soreropumariniya. Anasani nung name emo kotumao memeko name eno pupunowa aunawaweng atu dema sorero pumariniya ara.</VERS>
      <VERS vnumber="72">Nung ewowo naname soremari sena. Nung tairo naora ge sena awiyakotupunasani giro ayero yari sena.</VERS>
      <VERS vnumber="73">Tairo nao ge awiya ewowo naname Abraham eno sena. Arare nung tairo naorage sinasani eyero yari sena:</VERS>
      <VERS e="75" vnumber="74">Nung name iwora waweng atu sorariniya. Ayero yai name be narinenaneauna teng awang yao aung nuna benaungna atu nasani be giti nao iwaing nasanitani pewa yero nao aune tani iwaing gege nasani aune nung sou nasaninarinenane.</VERS>
      <VERS vnumber="76">Orata mani nana, nine zo emo mene ning eno Tuwa Bayau ika mitoiya aunaporofete asariniya. Ning awiya Tuwara nagibo kora yari sero gitau yarinesa.</VERS>
      <VERS vnumber="77">Nine emo bauno nuna tugata yasa awong eyero garineya: Nung pasena nunaedisero awong sorero pumariniya.</VERS>
      <VERS vnumber="78">Awiya Tuwa Bayau naname mene mono pumao nuna-una teng ayero yariniya. Nung emo zo uritira wari ine awiya pugai naname-una bumariniya.</VERS>
      <VERS vnumber="79">Nung buro emo bauno awong magayao awang nasani mumena atu mitima nowaauna atu waegariniya. Nung name dubo iwaingne naora nagibora pugariniya.” Zekaraya mene ayero sero aung yena ara.</VERS>
      <CAPTION vref="80">Maria mene Yesu puna.</CAPTION>
      <CAPTION vref="80">
        <xref fscope="Mt 1:18-25">Mt 1:18-25</xref>
      </CAPTION>
      <VERS vnumber="80">Mani Yohane awiya kasa yero bairo bainakama yenu kotumao nuna zawagairoiwaing yena ara. Ayero yenu nung Isreli dubura benaungna kasa yao auna benuna diya nasani tawing zo emo aung auna atu baungno nasani nauna arauwa.</VERS>
    </CHAPTER>
    <CHAPTER cnumber="2">
      <VERS vnumber="2">Awiya zayero mena yazo gaewa ara. Arare Sairinias nung Siria tawingna emotuwa yero mitauna be aune yazo gaewa ara.</VERS>
      <VERS vnumber="3">Arare be awiya emo bauno apakana ayero awong yazo nunae gayari naposusuwa nunae-una bamuwa ara.</VERS>
      <VERS vnumber="4">Yosefe nung Dawidira saisibuna auna zo, arare nung Galilaya tawingna napoNasarete awiya doro baung Yudaya tawingna yero Dawidira napo yazo Betelehemasinauwa auna baungna.</VERS>
      <VERS vnumber="5">Nung bauno gerao nuna Mariato dema babayato yazo nunato gayaese serobamuwato ara. Maria nung moure nasani aune baungna ara.</VERS>
      <VERS vnumber="6">Awongto napo auna atu mitiwato Maria mani pumaora be nuna kasa yena.</VERS>
      <VERS vnumber="7">Arata garo esewara awiya emo bauno mene puro aung yero mitiwa. Arare nungmani nuna emodi muwo mani awiya puro mo mene dowero pu bulimakao teparagainu mitina.</VERS>
      <CAPTION vref="8">Angelo mene Yesura bowi wo sipsip diya yao emo eno sewa.</CAPTION>
      <VERS vnumber="8">Napo auna bautara atu emo ena wo sipsip nunae pingne diya newa,</VERS>
      <VERS vnumber="9">Tuwara angelo zo mene nunae-una kasa yenu Tuwara waegao baina amimenenunae una atu waegainu awong giro awang yewa ara.</VERS>
      <VERS vnumber="10">Arata angelo mene awong eno eyero sena, “Niye awang oko yae. Sananigipu. Na Bowi Iwaing puro ninae-ina butunena. Bowi awiya emo bauno apakanaamimene nigiro yawa yawa bainakama yarineya.</VERS>
      <VERS vnumber="11">Be eune Dawidira nape atu bauno zo mani pumiya. Mani amimene niye mekoraatu sorero pumariniya. Nung awiya Tuwa ninae Kristo ara.</VERS>
      <VERS vnumber="12">Niye nung eyero gaya kasa yariniya: Niye mani zo garineya, awiya mo menedowao. Nung bulimakao tepara atu apegairo mitiya.”</VERS>
      <VERS vnumber="13">Angelo nung ayero sinenu uritira angelo dubu daigairo awong mena kasayero nung aune dema Tuwa Bayaura yazo de ika nasani eyero sewa,</VERS>
      <VERS vnumber="14">“Uritira atu Tuwa Bayaura yazo baina yaise. Tawingna atu emo bauno TuwaBayau mene gosinoi iwaing yero nowa auna atu mono kasa niya.” Ayero sewaarauwa.</VERS>
      <CAPTION vref="15">Wo diya yao emo awong baungno Yesu gigiwa.</CAPTION>
      <VERS vnumber="15">Angelo dubu awong doro kapete gairo baung uritira newa wo sipsip diyayao emo awong eyero sewa, “Name Betelehem nape baungno nona kasa yeti Tuwamene name eno gipetiya awiya ganene.”</VERS>
      <VERS vnumber="16">Ayero sero awong kapetegairo baungno Mariato Yosefe mitiwato awiya giromani wuire bulimakao tepara atu apegairo mitinu gigiwa ara.</VERS>
      <VERS vnumber="17">Awong mani giro mani wuire auna ge nigiwa awiya keregairo sewa ara.</VERS>
      <VERS vnumber="18">Ge awiya keregairo sewa emo apakana wo sipsip diya yao emora ge awiyanigiro kotumao daigairo pumuwa ara.</VERS>
      <VERS vnumber="19">Arata Maria nung ge apakana awiya dubo nuna-una pugainu mitaunu nungkotupunasani nauna ara.</VERS>
      <VERS vnumber="20">Wo diya yao emo awong kapetegairo baungno Tuwa Bayau bowi nasani yazonuna de ika yewa. Noeno okowata, angelo mene ge senu nigiwa awiya tengmaingna-una atu gigiwa arauwa.</VERS>
      <CAPTION vref="21">Awong Yesura yazo yau sewa.</CAPTION>
      <VERS vnumber="21">Ago wari be 8 ayero aung yenu awong maingna taung aingso kapero yazonuna Yesu yau sewa. Nung aira tiyangna atu oko kasa yaore angelo mene yazoawiya sena.</VERS>
      <CAPTION vref="22">Simionto Ana awongto Yesu Tuwa Bayaura ibu bainana atu gigiwato.</CAPTION>
      <VERS vnumber="22">Mani aire kora yai pewa yaetose Mose mene sao tauyao ge gaero pugainumitauna, arare be nuna awiya bunu giro maung aire mene mani awiya Tuwarabenaungna pugari sero puro baung Yerusalem yewato ara.</VERS>
      <VERS vnumber="23">Awiya Tuwara sao tauyao ge gayao eyero mitiya auna teng yewa: “Maniemodi muwo mani awong aira tiyangna atu kasa yaya giro awong awiya Tuwaragerao ara.”</VERS>
      <VERS vnumber="24">Nupema Tuwara sao tauyao ge zo eyero mitiya auna teng yewato: “Niyeaira zawing pugari sero giro ni uko etota ni gumo sekawa etobe awiyapugaipu.” Ge ayero sao mitauna aeno awongto ge awiya diungno Tuwa enozawing pugari sero bamuwato ara.</VERS>
      <VERS vnumber="25">Be aune emo zo Yerusalem atu mitauna yazo nuna Simion. Nung emo iwaing, aune nung Tuwara ge nigao emo. Nung Isreli emora Korayao Emo awiya kasa yaigari diya mitasani nauna. Arare Oweno mene Simionna mokora atu mitasaninauna.</VERS>
      <VERS vnumber="26">Oweno mene nung eno yemaoko eyero sena, “Ning mena oko magayarinesa. Aung ara. Ning mitasa Tuwara Korayao Emo yazo Kristo awiya kasayai giro aunemagayarinesa.”</VERS>
      <VERS vnumber="27">Arare Oweno mene nung uwenu nung baungno Tuwa Bayaura ibu bainana toiromitinu ai maungne mene mani Yesu puro bumuwato ara. Awiya awongto tani yaisesao awiya nung eno yari puro bumuwato ara.</VERS>
      <VERS vnumber="28">Ayewato Simion nung wawong nuna mene mani awiya puro Tuwa Bayau bowinasani eyero sena,</VERS>
      <VERS vnumber="29">“O Tuwa, ning ge gitau na eno sasa awiya me yetiya, arare sasa naburo-mani nina dubo iwaingne magayane.</VERS>
      <VERS vnumber="30">Diti moko nana mene nona nae sorero pumaise yasa awiya gosinena.</VERS>
      <VERS vnumber="31">Korayao Emo ewiya kora yasa, awiya emo bauno apakana gaese sero yasa.</VERS>
      <VERS vnumber="32">Nung awiya waegao ine ara. Arare nung emo Yuda oko aeno nagibogipariniya. Ayero Isreli dubu auna yazo de ika nariniya.”</VERS>
      <VERS vnumber="33">Yesura ai maungne awongto Simion mene nung eno ge ayero sena aunakotumao daigairo pumuwato.</VERS>
      <VERS vnumber="34">Arare Simion mene awong gao yero maingna ai Maria eno eyero sena, “Sananigi. Mani ewiya Isreli emo bauno gausaise sao mitiya ara. Arare ena menenung giro zuwero meko yarineya. Arata ena awiya nung giro tau yerodoparineya. Nung awiya Tuwa Bayaura nagibo gipao emo ara. Arare emo witaomene nung eno ge memeko-mameko sarineya.</VERS>
      <VERS vnumber="35">Ayero yaya kotumao nunae pungyao awiya kasa daung yariniya ara. Nupemadubo minao bainakama nina-una kasa yariniya. Dubo minao awiya iwi mene manigaitinowa yaya tapunowa ayao ine moko nina-una atu kasa yariniya.” Ayerosena arauwa.</VERS>
      <VERS vnumber="36">Porofete bauno zo mitasani nauna yazo nuna Ana. Nung Panuelra mani. NungAse dubura zo. Nung zai nibamu. Nung gitau emo atiro emo nuna aune demadawang 7 nawe duwato</VERS>
      <VERS vnumber="37">emo nuna magayenu nung nata mitasani nawe dunu dawang nuna 84 yena. NungTuwa Bayaura ibu baina oko duwao nasani nauna. Nung nona minao seminiro isaburo nasani mitasani nauna. Anasani Tuwa Bayaura buro pingne iyare initinasani nauna ara.</VERS>
      <VERS vnumber="38">Be aune nung dema nugu buro Tuwa Bayau eno dange sena. Ayero nung maniauna ge awiya emo Tuwa Bayau mene Yuda emo bauno nupema sorero pumaise serodiya nasani nauwa awong aeno keregairo sena arauwa.</VERS>
      <CAPTION vref="39">Yosefe nung awongto aire puro yesese yero Nasarete bamuwa.</CAPTION>
      <VERS vnumber="39">Awong nona apakana Tuwara ge mene yaese sao mitina awiya teng yewa aungyenu aune yesese yero Galilaya tawingna baungno Nasarete napo nunae-una kasayewa ara.</VERS>
      <VERS vnumber="40">Atu mani bairo baina yero mani putoungne yena ara. Nung kotumao iwawaingdaigairo kasa yenu Tuwa Bayaura gao nuna-una mitasani nauna arauwa.</VERS>
      <CAPTION vref="41">Yesu dawang nuna 12 aung yenu aune Tuwa Bayaura ibu bainana baungna.</CAPTION>
      <VERS vnumber="41">Yesura ai maungne awongto dawang sero iya be dang yazo Magayao meneawong Daigaina awiya gari sero Yerusalem nape wiwitinasani nauwato ara.</VERS>
      <VERS vnumber="42">Arare Yesura dawang 12 ayero aung yenu giro awong tani awiya ago yeroiya be dang aune Yerusalem nape witiwa.</VERS>
      <VERS vnumber="43">Ago iya be dang aung yenu awong yesese yero bamuwa ara. Arata Yesu nungYerusalem atu kara mitina. Ai maungne nuna mene nung mitina awiya oko gao.</VERS>
      <VERS vnumber="44">Awongto nung emo bauno ena aune dema bautunena sero bautunewato. Aratature inu awong oregatinewa aune nung tamari sero dubu nunato-unata nupemaotao mani enanauna atu tamari sero</VERS>
      <VERS vnumber="45">kau yewato, arata oko tamuwato. Ayero yero giro awongto nung kau yeroyesese yero Yerusalem bamuwato ara.</VERS>
      <VERS vnumber="46">Awongto nung tamaora buro yewato wari be etama ayero aung yenu aune nungibu bainana mokora atu mitinu tamuwato ara. Nung gipao emora-una towang atuadungno mitasani ge wina-se yero nigitinasani mitiwa.</VERS>
      <VERS vnumber="47">Emo ge nuna awiya nigiwa amimene kotumao nunata wina-se yao nuna nigirowawong di gamuwa.</VERS>
      <VERS vnumber="48">Arare awongto nung giro wawong di gauno baingtiwato ara. Ayero aune ainuna mene nung eno eyero sena, “Bouwa, ning nono yero nato eno ayero yetesanato maungne dubo nanato mou-mesa yeti ning tamaora buro nenito?”</VERS>
      <VERS vnumber="49">Ayero senu nung ai maungne eno eyero sena, “Nito noeno na kaunasanineito? Na Mama nana-una gare atu mitanese sao mitiya, awiya nito okogosineitota, nowa.”</VERS>
      <VERS vnumber="50">Ayero senu awongto ge auna susuwa kau yewato ara.</VERS>
      <VERS vnumber="51">Ayero sero nung awongto aune dema yesese yero baungno Nasarete kasayewa. Ayero atu be giti nung ge nunato dipunasani nauna ara. Arare ai nuna mene geawiya apakana pu dubo nuna-una gainu mitauna ara.</VERS>
      <CAPTION vref="52">Yohane ge ou zayero suwao emo amimene ge tugata</CAPTION>
      <CAPTION vref="52">
        <xref fscope="Mt 3:1-12">Mt 3:1-12</xref>;<xref fscope="Mk 1:1-8">Mk 1:1-8</xref>;<xref fscope="Yo 1:19-28">Yo 1:19-28</xref></CAPTION>
      <VERS vnumber="52">Yesu nawe bairo emo baina yenu kotumao nuna iwaing kasa yero baingtinaara. Arare Tuwa Bayau arita emo bauno awong Yesu gigiwa iwaing yerobaingtina arauwa.</VERS>
    </CHAPTER>
    <CHAPTER cnumber="3">
      <VERS e="2" vnumber="1">Zekarayara mani Yohane nung tawing emo aung auna atu nenu Tuwa Bayaumene ge nung eno sero nung burora pugaina. Awiya emo emimene emo babuze yeronasani nauwa be aune ayero yena ara: Roma emora emo tuwa Taibirias nung emotuwa yero nenu dawang 15 aung yena, be aune Pontias Pilato nung awiya Yudayatawingna atu emo bauno diya nasani nauna; Herode nung Galilaya tawingna atuemo bauno diya nasani nauna; aune meta nuna Filip awiya nung tawing etobeyazo nunato Ituriato Trekonaitis auna atu emo bauno diya nasani nauna; Anasito Kayafa awongto pirisa baina yero newato, be aune Tuwa Bayau meneYohane burora pugaina arauwa.</VERS>
      <VERS vnumber="3">Ayenu Yohane baungno ou Yodan auna garawira yero atu nasani emo bauno getugata nasani nauna. Emo bauno mene uritira ge nigiro dubo darawa yero ge ousuwaya Tuwa Bayau mene pasena nunae disaise ayero sinauna ara.</VERS>
      <VERS vnumber="4">Awiya porofete Yesaya mene ge zo gaenu mitoiya auna teng yena, Emo zo eu yanawira atu wawa sero eyero siniya, ‘Tuwara nagibo awiya korayepu korosae.</VERS>
      <VERS vnumber="5">Witio-watio apakana kora yaya bisisae. Diri bibou yao apakana gizaya wosiro bisi bisi sae. Nagibo gegeru yao awiya kora yaya korosae. Nagibo kitiyo-kotiyo mitiya awiya dema kora yaya masa masa sae.</VERS>
      <VERS vnumber="6">Ayero yaya emo bauno apakana Tuwa Bayaura kora yao buro awiya garineya.’</VERS>
      <VERS vnumber="7">Emo bauno witao mene Yohanena-una kasa yero nung awong ge ou suwaise sewagiro awong eno eyero sena, “Niye yi meko auna mani. Awe mene sesi aune niyeTuwa Bayau abena pugari niya awiya daigari sero taung mene gege ge ou suwarisinei? Nane ayero oko sesena.</VERS>
      <VERS vnumber="8">Niye dubo darawa yero aune tani dubo darawa yaora me awiya taungpu. Niyenika niyetope ge eyero oko sae, ‘Abraham nung mama nanae, arare Tuwa Bayauraabena amimene nanae ina oko bariniya.’ Na niye eno sinena era. Tuwa Bayaumene sai daba domito amimene Abrahamna saisibuna ine teng kasa yarineya. Auna putoung nuna-una mitiya.</VERS>
      <VERS vnumber="9">Tuwara oto yemaoko i susuwara atu daka dao mitiya ara. I me iwaing okoiyao mitaya giro awong yetero au iyaora garineya.”</VERS>
      <VERS vnumber="10">Nung ayero senu awong nung atata yero sewa, “Arare nae nonoyarinenine?”</VERS>
      <VERS vnumber="11">Ayero sewa nung awong eno ge abena eyero sena, “Emo taung wori etobepuro noiya amimene saineba zo puro emo taung wori aung aeno pugaise. Emo enamene nona minaora zamena simena tapu nasani giro deka ayero yaese.”</VERS>
      <VERS vnumber="12">Emo ena takis pumao emo awong dema ge ou suwaise sero nuna-una buro nungeno eyero sewa, “Gipao emo, nae nono yari nenine?”</VERS>
      <VERS vnumber="13">Ayero sewa nune awong eno eyero sena, “Niye takis gavman mene pumaesesiniya awiya teng pungpu. Arata niye ena oko tebeba pumae.”</VERS>
      <VERS vnumber="14">Ayero senu gorobo emo ena mene nung atata yero sewa, “Orata nae mene zonono yari nenine?” Ayero sewa nung awong eno eyero sena, “Niye emotebe-tabe oko dae. Ayero ge iwi nasani sero emora daba oko sorae. Niye zumaninae teng pungpu.” Ayero sena ara.</VERS>
      <VERS vnumber="15">Yohane nauna be aune emo daigairo mene“ Yuda emora Sorao Emo yazoKristo amimene bariniya,” ayero kotupunauwa. Arare awong Yohanena susuwagiro dubo eto nasani eyero sewa, “Nung awiya Kristo nanameta aung ing?”</VERS>
      <VERS vnumber="16">Asinewa Yohane mene abena awong eno eyero sena, “Na niye eno ge ousuwao gege pugatinena. Arata emo zo ago bariniya auna putoung mene putoungnana daigariniya. Na emo wosao nibamu amimene te soga nuna-una angsi besaoine teng oko niya. <NOTE type="study">+  3:16  Soremao Ge zo<xref fscope="Matiu 3:11">Matiu 3:11</xref> auna atu mitiya awiya gi.</NOTE> Nune mene zo Oweno niye eno pugariniya, nupema iyao niyeeno pugariniya.</VERS>
      <VERS vnumber="17">Nung tapono nuna wawong nuna mene initiniya. Puro buro wuit mozaoramasira kasa yero iwe babaise sero tapono nuna mene wuit dungno au bisiragariniya. Iwe babai wuit me awiya yangtagairo pu gare gariniya. Arata iwe zoiyao awao gege awinoiya auna augariniya.”</VERS>
      <VERS vnumber="18">Yohane nung kotumao nunae awiya uwari sero ge gewaoko ena dema sinasaniBowi Iwaing awong eno tugata yero nasani nauna.</VERS>
      <CAPTION vref="19">Herode mene Yohane bunena.</CAPTION>
      <VERS vnumber="19">Diya emo nunae Herode nung meta nuna-una bauno Herodia awiya soreropungna. Awiya gege okowata, nung pasena ena dema nasani nauna, arare Yohanemene nung gona yena.</VERS>
      <VERS vnumber="20">Gona yenu giro Herode mene tani meko zo dema susuuno Yohane puro bunerobunao gare pugaina arauwa. <NOTE type="study">+  3:20  Herode mene Yohane oko bunaore Yohane Yesu ge ou suwena. Arata Luka meneYohanena ungwe gainete Yesura ungwe zayari sero tani ena ago Yohanena-unaatu kasa yena amaze bere-bere dema susuuno gaena.</NOTE></VERS>
      <CAPTION vref="21">Yesu ge ou suwena.</CAPTION>
      <CAPTION vref="21">
        <xref fscope="Mt 3:13-17">Mt 3:13-17</xref>;<xref fscope="Mk 1:9-11">Mk 1:9-11</xref></CAPTION>
      <VERS vnumber="21">Emo bauno apakana ayero ge ou suwero mitiwa Yesu dema ge ou suwena. Nungge ou suwero isa sinasani mitinu uriti gausenu</VERS>
      <VERS vnumber="22">Oweno mene ni audubo ine yero wosi nuna-una tame atu daungka yena. Ayeroyenu uritira atu ge zo eyero kasa yena, “Ning mani nana. Ning yo dingyanana. Na ning giro yawa yawa nena.”</VERS>
      <CAPTION vref="23">Yesura aya ewowo auna yazo.</CAPTION>
      <CAPTION vref="23">
        <xref fscope="Mt 1:1-17">Mt 1:1-17</xref>
      </CAPTION>
      <VERS vnumber="23">Yesu dawang nuna 30 yenu aune buro nuna zayena. Emo bauno awong nung enoeyero sero nauwa, “Nung Yosepera mani.”</VERS>
      <CAPTION vref="24">Sanda mene Yesu etegari yena.</CAPTION>
      <CAPTION vref="24">
        <xref fscope="Mt 4:1-11">Mt 4:1-11</xref>;<xref fscope="Mk 1:12-13">Mk 1:12-13</xref></CAPTION>
      <VERS e="38" vnumber="24">Yosepe nung Hilaira mani, Hilai nung Matatira mani, Matati nung Lewira mani, Lewi nung Melikaira mani, Melikai nung Yanaira mani, Yanai nung Yosepera mani, Yosepe nung Matatayara mani, Matataya nung Amosira mani, Amosi nung Neamna mani, Neam nung Esilira mani, Esili nung Nagaira mani, Nagai nung Meatira mani, Meati nung Matatayara mani, Matataya nung Semenna mani, Semen nung Yosekera mani, Yoseke nung Yodara mani, Yoda nung Zoananna mani, Zoanan nung Resara mani, Resa nung Zerababora mani, Zerababo nung Siatielira mani, Siatieli nung Neraira mani, Nerai nung Melikaira mani, Melikai nung Adira mani, Adi nung Kosamna mani, Kosam nung Elimadamna mani, Elimadam nung Erera mani, Ere nung Yosuara mani, Yosua nung Eliesara mani, Eliesa nung Yorimna mani, Yorim nung Matatira mani, Matati nung Lewira mani, Lewi nung Simionna mani, Simion nung Yudara mani, Yuda nung Yosepera mani, Yosepe nung Yonamna mani, Yonam nung Elayakimna mani, Elayakim nung Meliara mani, Melia nung Menana mani, Mena nung Matatara mani, Matata nung Netanna mani, Netan nung Dawidira mani, Dawidi nung Zesira mani, Zesi nung Obedera mani, Obede nung Boasira mani, Boasi nung Salara mani, Sala nung Nasonna mani, Nason nung Aminadapra mani, Aminadap nung Adaminna mani, Adamin nung Anina mani, Ani nung Hesronna mani, Hesron nung Peresera mani, Perese nung Yudara mani, Yuda nung Yakobora mani, Yakobo nung Isakara mani, Isaka nung Abrahamna mani, Abraham nung Terara mani, Tera nung Nehorira mani, Nehori nung Serakra mani, Serak nung Riyura mani, Riyu nung Pelekra mani, Pelek nung Ibara mani, Iba nung Selara mani, Sela nung Kainanna mani, Kainan nung Apasatra mani, Apasat nung Semna mani, Sem nung Noara mani, Noa nung Lemekra mani, Lemek nung Metusalara mani, Metusala nung Inokra mani, Inok nung Yeretra mani, Yeret nung Mahalalilira mani, Mahalalili nung Kainanna mani, Kainan nung Inosira mani, Inosi nung Setira mani, Seti nung Adamna mani, Adam nung Tuwa Bayaura mani.</VERS>
    </CHAPTER>
    <CHAPTER cnumber="4">
      <VERS vnumber="2">Ayero yenu nung iya mume 40 atu naunu Sanda mene nung etegari yena. Beaune Yesu nona oko minao nauna. Ago iya mume 40 aung yenu aune Yesu merimagayena ara.</VERS>
      <VERS vnumber="3">Anenu Sanda mene nung eno eyero sena, “Ning Tuwa Bayaura mani me yaigiro se daba amimene ma yai minase.”</VERS>
      <VERS vnumber="4">Ayero senu Yesu mene ge abena eyero sena, “Ge gayao zo eyero mitiya era,‘Ma mene gege emora nao oko diya yero noiya.’” Ayero sena ara.</VERS>
      <VERS vnumber="5">Asenu Sanda nupema nung puro witiro baung ika yero aune nona tawing serosero miteya awiya Yesu eno mena gipena.</VERS>
      <VERS vnumber="6">Gipero nung eno eyero sena, “Na putoung ewiya apakana ning enopugarinena. O tawing sero sero auna wazawa dema ning eno pugarinena. Nonaapakana awiya nana gege yena. Arare na mani zo eno pugari sero giro karapugarinena.</VERS>
      <VERS vnumber="7">Aeno ning na eno boma gaero na bowi yasa giro aune na nona apakana ningeno pugarinena.”</VERS>
      <VERS vnumber="8">Ayero senu Yesu mene ge abena eyero sena, “Ge gayao zo eyero mitiya,‘Ning Tuwa nina Tuwa Bayau awiya bowi yase. Nung dekaongka awiya gege souyarinesa.’” Ayero sena ara.</VERS>
      <VERS vnumber="9">Asenu Sanda mene nupema Yesu puro Yerusalem nape baungno Tuwa Bayaura ibubainana ika tame atu pugaina. Pugairo nung eno eyero sena, “Ning TuwaBayaura mani me yai giro etu sasero wosi. Ning eza oko yarinesa.</VERS>
      <VERS vnumber="10">Noeno okowata, ge gayao zo eyero mitiya era, ‘Tuwa Bayau mene sai angelodubu nuna mene ning diya yarineya.</VERS>
      <VERS vnumber="11">Ayero yaya te nina daba mene gayoiye sero, awong ning wawong mene soganasani puro wosarineya.’”</VERS>
      <VERS vnumber="12">Ayero senu Yesu mene abena eyero sena, “Ge gayao zo deka eyero mitiyaera, ‘Ning Tuwa nina Tuwa Bayau awiya oko gaero gari yase.’” Ayero senaara.</VERS>
      <VERS vnumber="13">Arare Sanda nung etegao apakana yenu aung yenu giro nung Yesu doro be zoayao awiya diya yena arauwa.</VERS>
      <CAPTION vref="14">Yesu nung Galilaya tawingna atu buro zayena.</CAPTION>
      <CAPTION vref="14">
        <xref fscope="Mt 4:12-17">Mt 4:12-17</xref>;<xref fscope="Mk 1:14-15">Mk 1:14-15</xref></CAPTION>
      <VERS vnumber="14">Yesu nung Owenona putoung nuna-una mitina, arare nung nupema terakapetegairo Galilaya tawingna baungna. Baungnu bowi nuna mene tawing aunabaungno teng yena.</VERS>
      <VERS vnumber="15">Nung atu emo bauno yere ibu nunae-una atu gipinasani naunu daigairo meneyazo nuna de ika gatinasani nauwa arauwa.</VERS>
      <CAPTION vref="16">Nasarete napo susuwa mene Yesura ge awang sewa.</CAPTION>
      <CAPTION vref="16">
        <xref fscope="Mt 13:53-58">Mt 13:53-58</xref>;<xref fscope="Mk 6:1-6">Mk 6:1-6</xref></CAPTION>
      <VERS vnumber="16">Yesu mene Nasarete baungna. Gitau nung mani maingkore nung napo auna atubaina. Nung Sabat be sero yere ibura mokora toitinasani nauna, arare Sabatbe zore toina. Toiro Tuwa Bayaura ge zazagari sero benaung nunae-una dopena.</VERS>
      <VERS vnumber="17">Ayenu awong porofete Yesayara buku zo nung eno pugaiwa nung puro aperoge gayao eyero mitiya awiya taungno keregairo zazagaina,</VERS>
      <VERS vnumber="18">Tuwara Oweno nana-una mitiya. Awiya na ago bogamasa eno bowi iwaingsanese sero nung na burora pugatinasani Oweno na eno pugaina. Na eyerotugata yanese iyengtinu bumuwang ara: Niye bunao emo, na niye besana bunao doro babarineya. Niye emo diti guma yao, na niye korayana nupema diti pagarineya. Emo sou buro memekora nasani nauwa sou yao buro mene awong bunena aunabunao besana doro babaese, o</VERS>
      <VERS vnumber="19">Tuwa Bayau mene emo kora yariniya auna be pugainu mitoiya awiyakereganese sero na iyengtinu bumuwang ara.</VERS>
      <VERS vnumber="20">Yesu mene buku tapu dero yere ibu diya yao emo eno pugairo ge sari seroge saora masira atu aduna. Ayero yenu emo bauno ibu mokora mitiwa amimeneapakana ayero teng diti ye nuna-una gairo mitiwa,</VERS>
      <VERS vnumber="21">nung zayero awong eno eyero sena, “Ge zazagena nigeya auna me yemekasaniya.” Ayero sena ara.</VERS>
      <VERS vnumber="22">Arare awong yazo nuna puro de ika gatinasani kotumao daigairo kotumuwa. Noeno okowata, nuna-una bera atu ge iwaing kawaing kasa yena. Arata awongnung eno eyero sewa, “Nung Yosefera mani amimene ge ayero siniya.”</VERS>
      <VERS vnumber="23">Ayero sewa nung awong eno eyero sena, “Niye na eno eyero sarineita, nowa, ‘Dokta, ning nitope taung aingso nina kora ye giro me asanene. Taniena Kapaneam atu yasa awiya nae nigiwangne. Arare ning yeme deka ayero naposusuwa nina-ina atu ye ganene.’ Niye na eno ayero sarineita, nowa.”</VERS>
      <VERS vnumber="24">Ayero sero aune eyero sena, “Na meba niye eno sinena. Porofete zo menenapo susuwa nuna-una atu ge sai oko nigarineya.</VERS>
      <VERS vnumber="25">Ewowo mani ninae mene porofete Eliyara ge oko nigao yewa. Ayewa giroTuwa Bayau mene senu wa oko wosao wari gege posinaunu dawang etama aune ino<style fs="super">6</style> ayero aung yena. Be aune dora botiyo bainakama kasa yenu bauno gagamoibono mamaga yetugao daigairo mene Isreli tawingna atu nasani nona minao kaunasani nauwa.</VERS>
      <VERS vnumber="26">Arata Tuwa Bayau nung Eliya senu Isrelira bauno gamo zo yu magayaoauna-una oko baungna. Aung ara. Nung nung maze iyengtinu Saidon tawingnabaungno napo Sarefat auna gege kasa yena ara. Awiya bauno gamo yu magayaozora-una atu kasa yero bauno awiya nona minaora sorepunasani mitauna.</VERS>
      <VERS vnumber="27">Nupema deka ayero porofete Elisa eno yewa ara. Nung nasani nauna be auneemo bozo tauyaore daigairo Isreli emora-una atu mitauwa. Arata nungnunae-una zo oko kora yenu iwaing yena. Aung ara. Siria tawingna emo zo yazoNeaman nung awiya gege kora yenu iwaing yena ara.” Yesu mene ayero senaara.</VERS>
      <VERS vnumber="28">Ayero senu emo yere ibu mokora mitiwa awong amimene ge awiya nigiwa tinikapenu</VERS>
      <VERS vnumber="29">awong iropuro Yesu saniro puro napo bautara bamuwa ara. Napo nunae awiyadiri zora ika tame atu mitauna, arare awong nung puro baung diri auna deungbera yero nung au kowara gari yewa ara.</VERS>
      <VERS vnumber="30">Arata nung nunae-una towang atu ang yero doro baungnu aung yena arauwa.</VERS>
      <CAPTION vref="31">Yesu mene emo zora-una atu iwae zo tunena.</CAPTION>
      <CAPTION vref="31">
        <xref fscope="Mk 1:21-28">Mk 1:21-28</xref>
      </CAPTION>
      <VERS vnumber="31">Nung wosiro Galilaya tawingna napo zo yazo nuna Kapaneam auna baungna. Baungno atu mitasani aune Sabat iya be zo auna atu emo bauno eno ge tugatayena.</VERS>
      <VERS vnumber="32">Ayero yenu awong ge nuna nigiro wawong di gamuwa. Awiya noeno okowata, ge nuna awiya putoungne.</VERS>
      <VERS vnumber="33">Be aune emo zo yere ibu mokora atu mitina awiya iwae mene nuna-unamokora mitauna. Nung amimene be kerero eyero sena,</VERS>
      <VERS vnumber="34">“Ae, Yesu Nasarete napora emo, ning no yari sero nanae-una butunesi? Ning Tuwa Bayaura Mani iwaing pewayao.” Ayero sena ara.</VERS>
      <VERS vnumber="35">Arata Yesu mene nung gona nasani eyero sena, “Ning ge doro emora mokoraatu kasa yero bung, babase.” Ayero senu iwae amimene emo awiya augainuemora towang atu zuwe tawingna gaina ara. Arata iwae mene emo awiya oko gerayao yero doro baungna ara.</VERS>
      <VERS vnumber="36">Ayero yenu emo apakana amimene wawong di gauno nuka nuyetope eyerowina-se yewa, “Emo ewiya nono yao i? Nung iwae eno ge putoungne sinoi iwaemene ge nuna diungno emo doro bautunowi.” Ayero sewa ara.</VERS>
      <VERS vnumber="37">Ayenu Yesura bowi amimene tawing auna napo sero baungna arauwa.</VERS>
      <CAPTION vref="38">Yesu mene Petorora imeti kora yena.</CAPTION>
      <CAPTION vref="38">
        <xref fscope="Mt 8:14-15">Mt 8:14-15</xref>;<xref fscope="Mk 1:29-31">Mk 1:29-31</xref></CAPTION>
      <VERS vnumber="38">Yesu nung iropuro yere ibu awiya doro Simonna gare witina. Simonna imetiyaya taung kokoni baina awiya puro mitina, aeno awong Yesu yausero nung korayaise sewa ara.</VERS>
      <VERS vnumber="39">Asewa giro nung baungno nuna-una nugu dopero yaya awiya gona yenu yayaaung yena ara. Aung yenu bauno amimene mena iropuro awong kora yena arauwa.</VERS>
      <CAPTION vref="40">Yesu mene emo bauno daigairo kora yena.</CAPTION>
      <CAPTION vref="40">
        <xref fscope="Mt 8:16-17">Mt 8:16-17</xref>;<xref fscope="Mk 1:32-34">Mk 1:32-34</xref></CAPTION>
      <VERS vnumber="40">Ture itinenu Sabat iya be awiya aung yenu emo bauno mene didikaing nunaeyaya ewego-papego puro mitiwa awiya puro bung nuna-una yewa ara. Ayero yewanung emo bauno awiya wawong pu ziye gairo awong apakana kora yenu iwaingyewa ara.</VERS>
      <VERS vnumber="41">Ayero nenu iwae ena mene emo bauno daigairo awiya doro bautunasani eyerosewa, “Ning Tuwa Bayaura Mani.” Arata nung awong gona yero ge sao awangsena. Awiya noeno okowata, awong nung Yuda emora Sorao Emo yazo Kristo yeronauna awiya gigiwa.</VERS>
      <CAPTION vref="42">Yesu mene buro yero napo enana baungna.</CAPTION>
      <CAPTION vref="42">
        <xref fscope="Mk 1:35-39">Mk 1:35-39</xref>
      </CAPTION>
      <VERS vnumber="42">Gora-gara nung napo awiya doro agewa zo emo aung auna baungna. Ayenu emobauno mene nung tamari sero nuna-una baungno nung awong doro babao eno awangsewa.</VERS>
      <VERS vnumber="43">Arata nung awong eno eyero sena, “Tuwa Bayau nata Tuwa yero nariniyaauna Bowi Iwaing awiya na napo enana atu dema nasani sarinena. Tuwa Bayaumene na buro awiya yanese sero iyengtinu bumuwang ara.”</VERS>
      <CAPTION vref="44">Yesu mene senu Petoro wo daigairo pungna.</CAPTION>
      <CAPTION vref="44">
        <xref fscope="Mt 4:18-22">Mt 4:18-22</xref>;<xref fscope="Mk 1:16-20">Mk 1:16-20</xref></CAPTION>
      <VERS vnumber="44">Ayero sero nung Yuda emora yere ibu sero auna atu nasani ge tugata yaoburo yero nasani nauna arauwa.</VERS>
    </CHAPTER>
    <CHAPTER cnumber="5">
      <VERS vnumber="2">Anewa nung wang etobe ou nazira bage mitiwato gigina ara. Arata emo wopumao emo awong wang etobe awiya doro moga sayao buro nasani mitiwa.</VERS>
      <VERS vnumber="3">Anewa nung wang zora witina, awiya Simonna wangna atu witina ara. Ayeroatu nung Simon senu wang isenu bago doro maingkoka baungno dopenu nung wangtame adungno emo bauno eno ge tugata yena ara.</VERS>
      <VERS vnumber="4">Nung ge sero aung yero aune Simon eno eyero sena, “Name ou kururababanane aune niye moga augairo wo pumae.”</VERS>
      <VERS vnumber="5">Ayero senu Simon mene ge abena eyero sena, “Gipao emo, nae ping ewiya woburo baina teba nenane iya gaiya, arata wo zo oko pumao yetenane. Arata ninesinesa giro sana moga augaya wosariniya.”</VERS>
      <VERS vnumber="6">Ayero senu awong ayero yewa aune wo daigairo dero tatakasewa moga zanarinete sekawa yena ara.</VERS>
      <VERS vnumber="7">Ayero yenu giro awong otao mani nunae wang zora mitiwa amimene buro awongsoremaese sero asawa yewa. Ayero yewa awong buro wo puro pu wang etora gaiwabebunu wang eto deka ayero nosari sero yewato ara.</VERS>
      <VERS vnumber="8">Ayero yenu Simon Petoro nung tani awiya giro Yesura-una tera nugu daungatu boma gaero eyero sena, “O Tuwa, na emo meko, arare ning na dorobaung.”</VERS>
      <VERS vnumber="9">Ayero sena. Noeno okowata, nung aune emo ena nung aune dema mitiwaamimene wo benaung ewego-papego pumuwa awiya giro awang yewa ara.</VERS>
      <VERS vnumber="10">Zebedira mani emodi etobe Yakoboto Yohane awongto Petoro aune dema woburo nasani yero nauwato amimene dema giro awang yewato ara. Ayero yewa Yesumene Petoro eno eyero sena, “Ning awang oko yase. Ning yeme zayero emobauno pumaora buro nasani narinesa.”</VERS>
      <VERS vnumber="11">Ayero senu awong wang etobe isewa witiwato nona apakana awiya doro nungago yero bamuwa arauwa.</VERS>
      <CAPTION vref="12">Yesu mene emo zo bozo tauyaore kora yena.</CAPTION>
      <CAPTION vref="12">
        <xref fscope="Mt 8:1-4">Mt 8:1-4</xref>;<xref fscope="Mk 1:40-45">Mk 1:40-45</xref></CAPTION>
      <VERS vnumber="12">Napo nugu atu emo zo mitauna. Nung bozo tauyao witao mene taung aingsonuna meko yao. Arare Yesu napo auna kasa yero nenu emo amimene Yesu gironuna-una baungno boma gaero koing gairo eyero sena, “Tuwa, ning putoungnina mitiya, arare ning na kora yari yero giro kora yasa iwaing yarinena.”</VERS>
      <VERS vnumber="13">Ayero senu Yesu mene wawong pugairo nung ding yero eyero sena, “Yore, na ayero yari kotupunena. Arare bozo nina aung yai ning iwaing pewa yase.”Ayero sinenu bozo tauyao nuna mena aung yewa.</VERS>
      <VERS vnumber="14">Ayero yenu Yesu mene ge tau-tataware yao nung eno eyero sena, “Tanining eno yetena auna bowi awiya emo zo eno oko sase. Ning baung, taungaingso nina pirisa eno gipasa gae. Ayero nasani nona Mose mene Tuwa Bayaueno pugaese sena awiya pugasa yaya nina aung yetiya auna susuwa girobaingtarineya.” Ayero sena arauwa.</VERS>
      <VERS vnumber="15">Ayero senata tani ena yero nasani nauna auna bowi awiya soma serobaungna. Arare emo bauno daigairo mene nuna-una atu ge nigari serota yayanunae kora yai iwaing yaise sero nuna-una butunauwa.</VERS>
      <VERS vnumber="16">Ayero nauwa nung be ozaung baung soma emo aung auna yero isa sero naunaarauwa.</VERS>
      <CAPTION vref="17">Yesu mene emo zo te wawong meko yao awiya kora yena.</CAPTION>
      <CAPTION vref="17">
        <xref fscope="Mt 9:1-8">Mt 9:1-8</xref>;<xref fscope="Mk 2:1-12">Mk 2:1-12</xref></CAPTION>
      <VERS vnumber="17">Be zore nung emo bauno ge tugata nasani mitinu aune Farisayo aune saotauyao ge gipao emo ena awong dema ayero adungno mitiwa ara. Awong awiyaYerusalem napota Galilaya tawingna napo sero sero auna ta Yudaya tawingnanapo sero sero auna atu buro mitiwa. Tuwara putoung yaya emo kora yaoraawiya Yesura-una mitina.</VERS>
      <VERS vnumber="18">Arare emo ena awong emo zo gogara atu pugairo diungno puro bamuwa ara. Emo auna wetu awiya auno turero mapeta ine yao. Awong nung diungno puro garomokora baungno Yesura-una nugu pugari yewa.</VERS>
      <VERS vnumber="19">Arata emo bauno daigairo mene garo gazewa. Ayewa awong emo yayare awiyapuro baung garo mokora yaora nagibo kau yewa. Ayero giro nung puro garo ikatame witiro garo eno be yero baero emo gogare dema puro pugaiwa wosina ara. Awiya emo bauno Yesu aune dema mitiwa auna towang wosiro Yesura benaungnakasa yena ara.</VERS>
      <VERS vnumber="20">Ayenu Yesu mene tumo diyao nunae giro emo aeno eyero sena, “Otao, napasena nina disetena aung yetiya.”</VERS>
      <VERS vnumber="21">Ayero senu sao tauyao ge gipao emo aune Farisayo awong nuka nuyetope gewitao sinasani wina-se yewa, “Emo emi Tuwa Bayau mene yaine yero niya. Emozo mene pasena disao ine teng oko. Awiya Tuwa Bayaura buro gege.”</VERS>
      <VERS vnumber="22">Yesu nung kotumao nunae awiya mena yetine yero giro ge nunae abena eyerosena, “Niye noeno ayero kotupunei?</VERS>
      <VERS vnumber="23">Name emo yayare aeno, ‘Iropu, ang yase,’ tebeba ayero sanane nung okoang yao yariniya, awiya name meng garinenane. Noeno okowata, emo bauno menege naname gaya ge iwao yariniya. Arata name, ‘Na pasena nina disinena,’tebeba ayero sarinenane, awiya name meng oko garinenane. Noeno okowata, emobauno mene ge naname auna me awiya gao ine teng oko.</VERS>
      <VERS vnumber="24">Arare na pasena disaora putoung puro tawingna etu nona, awiya gaese serona ge ewiya dema nung eno sarinena, ‘Na ning eno eyero sinena: Ning iropu, awao masi gogare nina puro nina-ina gare babase.’”</VERS>
      <VERS vnumber="25">Ayero sinenu nung emo bauno mitiwa auna ditira iropuro awao masi gogarenuna puro Tuwa Bayaura yazo de ika gatinasani baung garo nuna-una yena ara.</VERS>
      <VERS vnumber="26">Ayero yenu emo apakana amimene giro wawong di gamuwa ara. Ayero yeroawong awang yero Tuwa Bayaura yazo de ika gatinasani ge eyero wina-se yewa,“Name tani yeme gosinenane awiya benaung zo seka ara.” Ayero sewa ara.</VERS>
      <CAPTION vref="27">Yesu mene Lewi yau sena.</CAPTION>
      <CAPTION vref="27">
        <xref fscope="Mt 9:9-13">Mt 9:9-13</xref>;<xref fscope="Mk 2:13-17">Mk 2:13-17</xref></CAPTION>
      <VERS vnumber="27">Ago Yesu mene doro ang yero bautunete diti yero takis pumao emo zo, nungtakis pumaora gare atu adungno mitina, awiya gigina. Emo yazo nuna Lewi. Arare Yesu mene nung eno eyero sena, “Ning bung, na ago yase.”</VERS>
      <VERS vnumber="28">Ayero senu nung iropuro nona apakana atu mitina awiya doro Yesu ago yerobaungna arauwa.</VERS>
      <VERS vnumber="29">Lewi mene Yesu nung aune dema nona minaise sero gare atu nona minao korayena. Ayero yenu takis pumao emo daigairo aune emo ena dema nung aune demaadungno nona mininasani mitiwa.</VERS>
      <VERS vnumber="30">Atu mitiwa Farisayo ena aune dubu nunae-una sao tauyao ge gipao emo enaamimene Yesura buro-mani eno ge witao sinasani eyero sewa, “Ae, niye nonoyero takis pumao emo aune pasena emo awong aune dema tairo nonane ouremininei?”</VERS>
      <VERS vnumber="31">Ayero sewa Yesu mene ge nunae abena kapete gairo eyero sena, “Emo yayaaung mene doktara-una oko bautunowa. Arata emo yayare mene gege doktara-unabautunowa.</VERS>
      <VERS vnumber="32">Na emo nao nuna pewayao asinoiya awiya yausero pana dubo darawa yaeseoko bumuwang. Aung ara. Na pasena emo awiya yausero pana dubo darawa yaesebumuwang ara.” Ayero sena arauwa.</VERS>
      <CAPTION vref="33">Nona seminaora tani.</CAPTION>
      <CAPTION vref="33">
        <xref fscope="Mt 9:14-17">Mt 9:14-17</xref>;<xref fscope="Mk 2:18-22">Mk 2:18-22</xref></CAPTION>
      <VERS vnumber="33">Arare awong Yesu eno eyero sewa, “Yohanena buro-mani mene be ozaungnona minao seminiro isa sinasani nowa. Nupema Farisayora buro-mani mene dekaayero yero nowa ara. Arata buro-mani nina mene zo nona oko seminao minaogege mininowa.”</VERS>
      <VERS vnumber="34">Ayero sewa Yesu mene awong eno eyero sena, “Emo bauno ataora sao zuwaonasani mitaya emo bauno atariniya amimene awong aune dema nariniya be aunenona seminaese saya nigarineita? Aung ara.</VERS>
      <VERS vnumber="35">Arata ago emo awiya iwo mene puro babaya aung yariniya be aune awongnona seminarineya. Deka ayero na eno yaya aune buro-mani nana mene nonaseminarineya.”</VERS>
      <CAPTION vref="36">Ge sekare mature pu dekaongna gowi sero sena.</CAPTION>
      <VERS vnumber="36">Yesu nung ge eniya zo dema awong eno sinasani eyero sena, “Emo menetaung wori sekara agewa maingkoka zo kapero taung wori matura toto awiyagayao ine awiya teng oko arauwa. Emo zo mene ayero yariniya, awiya taungwori seka awiya yai meko yariniya. Ayero yai mo be maingkoka taung worisekara awiya taung wori mature teng dekaongka oko yarineyato.</VERS>
      <VERS vnumber="37">Nupema zo sana nigipu. Ou wain sekawa awiya emo mene wo memena aingsomatu auna sukumao ine teng oko ara. Emo zo mene ayero yai, ou wain sekawamene titisero memena aingso misai zanai ou wain yasa tawingna gariniya ara. Ayero yai meme aingso watimai zanero meko yariniya ara.</VERS>
      <VERS vnumber="38">Emo nung ou wain sekawa awiya meme aingso sekawara gege sukumaise.</VERS>
      <CAPTION vref="39">Sabat iyare buro yao eno awang sao mitiya auna ge.</CAPTION>
      <CAPTION vref="39">
        <xref fscope="Mt 12:1-8">Mt 12:1-8</xref>;<xref fscope="Mk 2:23-28">Mk 2:23-28</xref></CAPTION>
      <VERS vnumber="39">Emo nung ou wain matu minina amimene ou wain sekawa awiya okoaratapunoiya. Nung eyero sinoiya, ‘Matu mene zo nona nana iwaing.’” Ayerosena arauwa.</VERS>
    </CHAPTER>
    <CHAPTER cnumber="6">
      <VERS vnumber="2">Ayero newa Farisayo ena mene giro eyero sewa, “Sabat iyare buro ayeroyao awiya awang sao mitiya, awiya noeno nei?”</VERS>
      <VERS vnumber="3">Ayero sewa Yesu mene abena eyero sena, “Tani Dawidi mene yena auna ungweawiya niye oko nigao mene saine neya, awiya! Na eyao eno sinena. Be zorenung aune dubu nuna awong meri magayewa ara.</VERS>
      <VERS vnumber="4">Ayero yewa Dawidi mene Tuwa Bayaura ibu toiro ame Tuwa Bayaura benaungnapugatinasani nauwa awiya puro minina ara. Ame awiya awong emo wosao meneminaese sao oko mitiya. Pirisa gege mene minaese sao ara. Arata Dawidi meneminiro dubu nuna dema pugainu miniwa Tuwa Bayau mene giginu meko oko yena. Niye ungwe awiya oko gao ing?”</VERS>
      <VERS vnumber="5">Ayero sero susuuno awong eno eyero sena, “Na Emora Mani mene Sabat iyabe auna Tuwa yero nona.” Ayero sena arauwa.</VERS>
      <CAPTION vref="6">Sabat iya zore Yesu mene emo zo wawong amao awiya kora yena.</CAPTION>
      <CAPTION vref="6">
        <xref fscope="Mt 12:9-14">Mt 12:9-14</xref>;<xref fscope="Mk 3:1-6">Mk 3:1-6</xref></CAPTION>
      <VERS vnumber="6">Sabat iya zore nung yere ibu zora toiro emo bauno ge tugata yena. Emo zowawong me nuna amao amimene dema atu mitina.</VERS>
      <VERS vnumber="7">Arare sao tauyao ge gipao emo aune Farisayo dubu awong Yesu gera pugaoranagibo tamari sero nung etutinewa ara. “Nung emo yayare awiya Sabat iya beeune kora yari nita aung ing,” asero etuti nasani mitiwa ara.</VERS>
      <VERS vnumber="8">Arata nung nutope kotumao nunae mena gigina ara. Arare nung emo wawongnuna amao aeno eyero sena, “Ning bung, towang etu dopase.” Ayero senu nungiropuro dopena ara.</VERS>
      <VERS vnumber="9">Ayero yenu Yesu mene awong eno eyero sena, “Na niye atata nena. Nametani iwaing Sabat iyare yanane teng yarinita tani meko yanane teng yariniye? Nupema name emo soremanane iwaing yaya teng yarinita emo sisiganane mekoyaya teng yariniye?”</VERS>
      <VERS vnumber="10">Ayero sero nung diti dati yero emo apakana mitiwa awiya giro aune emoaeno eyero sena, “Wawong nina iteti!” Ayero senu emo awiya wawong itetinuwawong nuna nupema iwaing yena ara.</VERS>
      <VERS vnumber="11">Ayenu awong tini kapao bainakama puro nuka nuyetope eyero sewa, “Nametani no nung eno yarinenine?” Ayero sewa arauwa.</VERS>
      <CAPTION vref="12">Yesu mene aposolo 12 yangtagairo puna.</CAPTION>
      <CAPTION vref="12">
        <xref fscope="Mt 10:1-4">Mt 10:1-4</xref>;<xref fscope="Mk 3:13-19">Mk 3:13-19</xref></CAPTION>
      <VERS vnumber="12">Be aune Yesu mene isa sari diri witiro baungna. Baungno ping awiya nungTuwa Bayau eno isa gege sinasani mitinu iya gaina ara.</VERS>
      <VERS vnumber="13">Iya gainu nung wosiro buro emo nung ago newa awong awiya yau senu bumuwanung nunae-una atu emo 12 awiya yangtagairo puro yazo awena aposolo asenaara.</VERS>
      <VERS vnumber="14">Zo Simon, arata Yesu mene yazo Petoro nung eno sena; zo Anderea awiyanung Simonna meta; Yakoboto Yohane; aune Filipto Batolomiu;</VERS>
      <VERS vnumber="15">Matiu aune Tomas; zo Yakobo awiya nung Alifayora mani; Simon awiya yazonuna Gewera <NOTE type="study">+  6:15  Simon yazo nuna Gewera. Gewera auna susuwa eyao era: Simon nung dubu zoauna memba yero nasani nauna. Dubu amimene pu dekaongna gairo Roma emotunero tawing susuwa nunae sorari sero nauwa.</NOTE> asinasani nauwa;</VERS>
      <VERS vnumber="16">zo Yuda awiya Yakobora mani; ora Yudas Iskeriot, nung amimene ago Yesukeregairo iwora waweng pugaina.</VERS>
      <CAPTION vref="17">Yesu mene emo bauno dubu bainane auna atu buro yena.</CAPTION>
      <CAPTION vref="17">
        <xref fscope="Mt 4:23-25">Mt 4:23-25</xref>
      </CAPTION>
      <VERS vnumber="17">Arare Yesu awong aune dema diri atu wosiro baungno tawing garawi zorakasa yero emo bauno nung ago nauwa auna ena mene emo dubu baina aune demadopero mitiwa tamuwa. Awiya emo bauno witao nibamu Yudaya tawingna aritaYerusalem napora aune wito bera napo eto Tayato Saidon auna atu buro augairomitiwa tamuwa.</VERS>
      <VERS vnumber="18">Awong ge nuna nigari sero, o nung yaya nunae korayaise sero buro mitiwa. Ena iwae mene mokora toinu nauwa amaze Yesu mene kora yena ara.</VERS>
      <VERS vnumber="19">Ayenu emo bauno apakana wawong mene nung inari yewa. Awiya noenookowata, putoung nuna mene emora-una seuno awong apakana kora yena arauwa.</VERS>
      <CAPTION vref="20">Yawa yawa yaore dubo minaore auna ge.</CAPTION>
      <CAPTION vref="20">
        <xref fscope="Mt 5:1-12">Mt 5:1-12</xref>
      </CAPTION>
      <VERS vnumber="20">Yesu mene emo bauno nung ago nauwa awong awiya anuwing nasani eyerosena, “Niye emo bauno bogamasa, niye amimene yawa yawa yepu. Niye Tuwa Bayaura napo auna gegeregao.</VERS>
      <VERS vnumber="21">Niye dora botiyo ninae una kasa yero noi nowa, niye amimene yawa yawayepu. Ago zamena simena ninae una atu kasa yariniya ara. Niye emo bauno yeme zi sinasani miteya, niye amimene yawa yawa yepu. Agoniye gero iyarineya.</VERS>
      <VERS vnumber="22">Ago emo bauno ena mene niye gaya na Emora Mani auna dubu yaya awong tinikapao puro niye tunarineya, arita niye eno ge meko sarineya, ayero yazoninae yaya meko yariniya, auna niye yawa yawa yarineya.</VERS>
      <VERS vnumber="23">Niye eno ayero yaya giro niye yawa yawa nasani wuyari-gamari yaya mokoninae iwaing yaise. Noeno okowata, zuma ninae uritira atu pumarineya awiyabainakama. Emo meko niye eno yarineya auna ewowo awiya gitau deka ayeroporofete emo ena eno nasani nauwa. Arare niye porofete emora te wesopapatinasani narineya.</VERS>
      <VERS vnumber="24">Ora niye wau emo, niye amimene gosinasani aune neupu! Niye moko ninaeiwaing yaora nona awiya yemaoko pupugaiwa.</VERS>
      <VERS vnumber="25">Niye emo bauno zamena simenane nowa, niye amimene gosinasani aune neupu!Ago dora botiyo ninae una atu kasa yariniya. Niye emo gero itinowa, niye amimene gosinasani aune neupu! Ago niye dubomininasani zi saya ziziung wosariniya.</VERS>
      <VERS vnumber="26">Ago emo bauno apakana amimene yazo ninae puro witarineya, awiya niyegosinasani aune neupu! Gitau ewowo nunae mene porofete ge iwao eno dekaayero sinasani nauwa ara. Arare niye eno ayero saya niye porofete ge iwaoauna te weso papatinasani narineya arauwa.</VERS>
      <CAPTION vref="27">Iwo eno dubora mono pumao auna ge.</CAPTION>
      <CAPTION vref="27">
        <xref fscope="Mt 5:38-48">Mt 5:38-48</xref>
      </CAPTION>
      <VERS vnumber="27">Niye ge nana nigitinowa, na niye eno eyero sana nigipu. Niye iwo ninaeeno dubora mono pungpu. Niye tani iwaing emo tini kapao niye eno puro nowaaeno yepu.</VERS>
      <VERS vnumber="28">Emo waru ge niye eno sarineya, awiya abena gao ge iwaing awong eno sepu. Arita emo niye eno meko yarineya, awiya abena awong soreuno isa sepu.</VERS>
      <VERS vnumber="29">Ora emo zo mene ning sowena enabara dai giro ning meta yero enaba gipedae. Emo zo mene mo taung wori nina pumai giro taung wori mokora dema pugaipumae.</VERS>
      <VERS vnumber="30">Emo zo mene nona nina zo eno isa sai giro pugai pumae. Nupema emo zomene nona nina pumai giro abena pugaora ge oko sase.</VERS>
      <VERS vnumber="31">Niye tani emo mene niye eno yaese aratapunowa teng deka ayero awong enoyepu.</VERS>
      <VERS vnumber="32">Zo awiya niye emo dubora mono niye eno pupunowa awong aeno abena duboramono pumaya niye bowi yaneya? Pasena emo awong deka ayero nasani emo awongeno dubora mono pupunowa aeno abena dubora mono pupunowa ara.</VERS>
      <VERS vnumber="33">Ora emo tani iwaing niye eno yero nowa aeno abena tani iwaing yaya niyebowi yaneya? Pasena emo awong tani deka ayero yero nowa ara.</VERS>
      <VERS vnumber="34">Niye emo ena eno nona ena pugairo nupema abena niye eno pugaese kotumayaniye bowi yaneya? Pasena emo awong deka ayero nasani pasena emo ena eno nonapugairo nupema nona awiya nupema kapete gairo pumari sinowa ara.</VERS>
      <VERS vnumber="35">Arata niye mene zo iwo ninae aeno dubora mono pungpu. Niye tani iwaingawong eno yepu. Niye nona ena awong eno pugairo abena nona zo pumari serooko kotumae. Niye ayero nasani nete ago zuma bainakama pumarineya ara. Ayeroago niye Tuwa Bayau ika nibamu mitoiya auna mani me yarineya ara. Emo enanung eno dange oko sao yero nowa, arita ena mene meko nasani nowa. Awiyasaineba, nung awong eno bayao noiya.</VERS>
      <VERS vnumber="36">Niye yo-amao Mama ninae mene yero noiya ayero yepu.</VERS>
      <CAPTION vref="37">Name zaz emo mene yaine oko yanene.</CAPTION>
      <CAPTION vref="37">
        <xref fscope="Mt 7:1-5">Mt 7:1-5</xref>
      </CAPTION>
      <VERS vnumber="37">Niye zaz mene yaine yero emo ena oko gera pugae. Ayero oko yao yarineya, awiya Tuwa Bayau mene niye oko gera pugariniya. Niye zaz mene yaine yero mouyao emo ena eno oko pugae. Ayero oko yao yarineya, awiya Tuwa Bayau mene mouyao niye eno oko pugariniya. Niye emo enana pasena ganena duwaya Tuwa Bayaudeka ayero pasena ninae duwariniya.</VERS>
      <VERS vnumber="38">Niye nona emo ena eno pugaya giro Tuwa Bayau mene nona niye enopugariniya. Nung nona niye eno sukumai be kiziba yero yasagai pumarineya. Niye nona emo ena eno pugarineya teng Tuwa Bayau mene niye eno pugariniya.”Ayero sena arauwa.</VERS>
      <VERS vnumber="39">Yesu mene ge pungyao zo awong eno sinasani eyero sena, “Emo zo ditiguma yao amimene emo zo diti guma yao aeno nagibo gipai teng yarinita? Aungara. Awongto etobe deka ayero kowara zuwarineyato ara.</VERS>
      <VERS vnumber="40">Mani zo nigao gare atu nariniya amimene gipao maung nuna daigao ine okomitiya. Nung nigao gitau puro aune gipao maung nuna ine yariniya. Araregipao mani nina mene ning oko daigao yai giro nung gera oko pugase.</VERS>
      <VERS vnumber="41">Ning nono yero otao nina-una ditira uzozoru mitiya awiya gosinasaninina-una diti mokora i zizaing mitiya awiya oko giro baingtao nesi?</VERS>
      <VERS vnumber="42">I zizaing nina-una diti mokora mitiya awiya ning oko gao nasani otaonina eno eyero sasa teng yarinita? ‘Otao, nina-una ditira uzozoru mitiyaawiya pumane.’ Ge iwao emo, ning nitope nina diti mokora i zizaing mitiyaawiya gitau puro aune giro baingtiti nasani otao nina-una ditira uzozorumitiya awiya pumasa teng yariniya.</VERS>
      <CAPTION vref="43">I meko awiya me meko itinoiya.</CAPTION>
      <CAPTION vref="43">
        <xref fscope="Mt 7:17-20">Mt 7:17-20</xref>; 12:33-35</CAPTION>
      <VERS vnumber="43">I iwaing mene me meko oko iyariniya. Deka ayero i meko mene me iwaingoko iyariniya.</VERS>
      <VERS vnumber="44">Emo awong gitau i me giro aune i mekota iwaing ing, awiya gosinowa ara. Name yuwang me awiya angsi tapo giginone auna atu oko iro mitaisukarinenane. Nupema guwawa me awiya nibara atu oko iro mitai uwarinenane.</VERS>
      <VERS vnumber="45">Emo iwaing awiya kotumao iwaing nuna-una mokora mitoiya, arare nung taniiwaing yero noiya. Emo meko awiya nung kotumao memeko-mameko nuna-una mokoramitoiya, arare nung tani memeko-mameko yero noiya. Dubo mene denenu mitoiyaauna teng be mene keregairo sinoiya arauwa.</VERS>
      <CAPTION vref="46">Garo yaora tani etobe.</CAPTION>
      <CAPTION vref="46">
        <xref fscope="Mt 7:24-27">Mt 7:24-27</xref>
      </CAPTION>
      <VERS vnumber="46">Niye nono yero begiti mene gege na eno, ‘Tuwa nana, Tuwa nana,’asinasani ge sinona awiya oko dimao yero nowi?</VERS>
      <VERS vnumber="47">Zo nung nana-una atu buro ge nana nigiro dimariniya, susuwa nuna awiyaemo zora pugairo sana nigipu.</VERS>
      <VERS vnumber="48">Emo awiya nung emo zo garo yena ayao ine ara. Nung gitau kote me waunoziwong pugairo susuwa gaenu tauyenu aune garo pugainu dopena ara. Ago wabamubaina denu garo awiya oko gisao tauyena. Noeno okowata, emo awiya garotauyao yena.</VERS>
      <CAPTION vref="49">Yesu mene gorobo emora gitau yao zo auna soumani kora yena.</CAPTION>
      <CAPTION vref="49">
        <xref fscope="Mt 8:5-13">Mt 8:5-13</xref>
      </CAPTION>
      <VERS vnumber="49">Arata emo ge nana nigiro oko dimao yero noiya awiya nung emo zo garotawingna tame pugairo yena ayao ine ara. Nung gitau kote me oko wamao. Nunggaro auna ziwong tame paka yero yena. Arare ago wabamu baina dero garo awiyadenu mena uno zuwero kasero aung yena ara.” Ayero sena arauwa.</VERS>
    </CHAPTER>
    <CHAPTER cnumber="7">
      <VERS vnumber="2">Gorobo emo 100 auna gitau yao zo awiya atu mitina. Soumani nuna zo awiyagiro ara tapunauna amimene be aune yaya puro maga yari sero nasani mitina.</VERS>
      <VERS vnumber="3">Emo gitau yao amimene Yesu mitina auna ge nigiro giro Yuda emora diya enaiyengtinu baungno Yesura-una atu nung yausero eyero sewa, “Gorobo emoragitau yao zo mene ning baungno soumani nuna kora yasese siniya.”</VERS>
      <VERS vnumber="4">Ayero sero awong nupema Yesu eno ge tau-tataware yao sinasani eyero sewa,“Gitau yao awiya nung gorobo emo enana gitau yao ine okowa. Nung gitau yaoemo iwaing. Arare ning soumani nuna kora yasa teng yariniya.</VERS>
      <VERS vnumber="5">Nung name Yuda eno nao iwaing yero noiya. Nung nutope gitau yere ibunaname zo yena.”</VERS>
      <VERS vnumber="6">Ayero sewa giro Yesu mene awong aune dema baungna. Baungno kasa garo nuguyenu aune gorobo emora gitau yao amimene otao mani ena eno ge senu purobaungno eyero sewa, “Tuwa, saineba, ning buro baina oko yase. Na emo iwaingoko, arare ning garo moko nana-una towasa teng oko yariniya.</VERS>
      <VERS vnumber="7">Nupema na emo iwaing oko amimene nina-ina nugu bana teng oko yariniya. Arare ning atu mitasani ge gege sasa soumani nana iwaing yariniya, awiyagosinena.</VERS>
      <VERS vnumber="8">Noeno okowata, na emo gitau yaora ame-ame nona. Nupema gorobo emo dubuena mene nana-una ame-ame nowa. Arare nane nunae-una zo babaise sanababariniya. Ora zo bumaise sana bumariniya. Nupema na soumani nana buroyaise sana yariniya. Arare putoung nina-ina susuwa gigena kasaniya. Arare gegege sasa soumani nana iwaing yariniya.” Ayero sena ara.</VERS>
      <VERS vnumber="9">Ayero senu Yesu mene ge awiya nigiro wawong di gauno ziruru yero emobauno dubu baina nuna ame newa aeno eyero sena, “Na niye eno sana nigipu. Na Isreli emo ninae-ina atu emo tumo diyao eyao ine zo oko tamuwang.” Ayerosena ara.</VERS>
      <VERS vnumber="10">Arare emo gitau yao nunae una ge puro bumuwa awong amimene nupema baunggare yero soumani awiya iwaing yero mitinu gigiwa arauwa.</VERS>
      <CAPTION vref="11">Yesu mene mani seka zo magayaora atu uwena.</CAPTION>
      <VERS vnumber="11">Yesu buro-mani nuna aune baungno napo zo yazo nuna Nen auna yari serobautunewa emo bauno dubu baina amimene nuye ago yero dema bamuwa ara.</VERS>
      <VERS vnumber="12">Baungno napo auna atu kasa yero napora goma auna towao bera atu towarisero newa aune napo auna emo bauno ena mene mani magayao zo puro biritirababari sero puro bumuwa. Mani magayao auna ai awiya nung yu magayao aunenung mani dekaongka gege ara. Arare napo auna emo bauno witao mene iropurobauno aune dema butunewa.</VERS>
      <VERS vnumber="13">Tuwa nung bauno awiya giro nung eno yo-aungno giro nung eno eyero sena,“Ning zi oko sase.”</VERS>
      <VERS vnumber="14">Ayero sero nung nugu baungno wawong goga tame pugainu emo mani gogarediungno newa amimene dopewa ara. Ayero yewa Yesu mene eyero sena, “Bouwa, ning iropasese sinena.”</VERS>
      <VERS vnumber="15">Ayero senu mani magayao awiya iropuro adungno ge sena. Ayero yenu Yesumene puro ai nuna eno pugaina ara.</VERS>
      <VERS vnumber="16">Ayero yenu emo bauno witao amimene awang nasani Tuwa Bayaura yazo de ikayewa. Ayero nasani eyero sewa, “Naname-una towang etu porofete zo kasayetiya.”</VERS>
      <VERS vnumber="17">Ayero sewa Yesu buro nauna auna bowi amimene Yudaya tawingnata tawingenana-una baungno teng yena arauwa.</VERS>
      <CAPTION vref="18">Yohane mene buro-mani etobe senu Yesura-una bamuwato.</CAPTION>
      <CAPTION vref="18">
        <xref fscope="Mt 11:2-19">Mt 11:2-19</xref>
      </CAPTION>
      <VERS vnumber="18">Yohanena buro-mani mene Yesu buro nauna auna bowi nung eno sewa.</VERS>
      <VERS vnumber="19">Arare Yohane mene buro-mani nuna etobe yausenu bumuwato awongto ge zopuro Tuwara-una babaetose sena. Baungno eyero saetose sena, “Ayero Kristobaise sao awiya ning arita, orata zo ago bai gari diya yarinenine?”</VERS>
      <VERS vnumber="20">Ayero senu emo etobe awiya baungno Yesura-una kasa yero eyero sewato,“Yohane ge ou zayero suwao emo amimene nato sesi nina-ina butunenato. Natoning eyero atata yanetose sesiya, ‘Ayero Kristo baise sao awiya ning arita, orata zo ago bai gari diya yarinenine?’” Ayero sewato ara.</VERS>
      <VERS vnumber="21">Arare be aune Yesu mene emo bauno daigairo auna yaya-biyaya noyao awiyakora yena. Anasani iwae sorowe mokora mitao awiya tunena, aune diti guma yaoawiya kora yenu diti pagaiwa ara.</VERS>
      <VERS vnumber="22">Arare Yesu mene ge awongto eno abena eyero sena, “Nito yesese yerobaungno nona yeme gosineyato, o ge nigitineyato awiya Yohane eno seputonigae. Diti guma yao awiya diti pagatineya; te meko yao awiya nupema angneya; emo bozo tauyaore awiya taung iwaing neya; dawong itigao awiya genigitineya; mamagayao awiya seka yero iropupuneya; ora bogamasa awiya BowiIwaing nigitineya.</VERS>
      <VERS vnumber="23">Zo nung na eno gai mou oko yao yariniya amimene yawa yawa yariniya.”Ayero sena arauwa.</VERS>
      <VERS vnumber="24">Emo etobe Yohanena ge puro bumuwato awongto amimene nupema tera yeseseyero bamuwato aune Yesu mene emo bauno dubu baina aeno Yohanena ge ungweyena. Ayero nasani eyero sena, “Niye Yohane gari sero tawing emo aung aunabamuwa, awiya niye emo nono yao gari bamuwi? Niye emo turao zo bisi meneteboza pisinoi buro baungno yero nasani noiya ayao ine awiya gari bamuwita? Aung ara.</VERS>
      <VERS vnumber="25">Niye emo nono yao gari bamuwi? Niye emo zo taung wori iwaingne nasaninauna awiya gari bamuwita? Aung ara. Emo nona sekare yero nowa, o taungnanona ipu ewa-gaewa yao pupunowa, emo ayao awiya awong emo tuwara gare mitimanowa ara.</VERS>
      <VERS vnumber="26">Arata niye emo nono yao gari bamuwi? Niye porofete zo gari bamuwita? Yore. Niye porofete zo gari bamuwa. Arare na niye eno ge me sane. Nung awiyaporofete ara. Nune porofete nasani nauwa awiya daigatiniya.</VERS>
      <VERS vnumber="27">Arare emo aeno ge gayao zo eyero mitiya, Ewiya gipu. Na bowi sao emo nana iyengtarinena. Nung gitau yero nagibo nina kora yariniya.</VERS>
      <VERS vnumber="28">Na niye eno sane. Yohane mene tawingna emo apakana daigatiniya. ArataTuwa Bayaura napora gerao zo wosao nibamu amimene Yohane daigatiniya ara.”Ayero sena ara.</VERS>
      <VERS vnumber="29">Emo bauno apakana aune takis pumao emo awong ge awiya nigiro eyero sewa,“Yore, Tuwa Bayaura tani awiya me ara.” Ayero sewa noeno okowata, gitauYohane mene awong ge ou suwena.</VERS>
      <VERS vnumber="30">Arata Farisayo aune sao tauyao ge gipao emo awong awiya Yohane mene okoge ou suwao, arare awong Tuwa Bayau mene nagibo naese sena awiya awang seroyangduwa.</VERS>
      <VERS vnumber="31">Arare Yesu mene eyero sena, “Arare na emo bauno yeme tawingna etu neyaawiya nona nouna pugairo sana teng yariniye? Niye emo nono yao ing?</VERS>
      <VERS vnumber="32">Niye tani mani mamanikakara ine yero nowa. Mani mamanikaka napo kakameatu adungno mitasani otao mani ena yausero eyero sinowa, ‘Nae ge tuwari aenoniye yuno gogoing detenane, arata niye na oko wuyao yeteya. Nupema naeyo-amaora zi be yetenane, arata niye zi be oko yao yeteya. Arare nae nonoyanane gaya iwaing yariniye?’ Ayero sinowa ara.</VERS>
      <VERS vnumber="33">Ayero Yohane ge ou zayero suwao emo amimene buro nuna zayero nona minaoena semininasani ou wain dema semini nasani noi giro nung eno eyero sinowa,‘Iwae nuna-una mokora mitoiya.’</VERS>
      <VERS vnumber="34">Nupema na Emora Mani mene kasa yero nona mininasani ou mininasani ayeronona giro na eno eyero sinowa, ‘Gipu. Nung wiso minao nao emo. Nung ou wainyanakana mininiya. Nung takis pumao emo aune Yudara sao tauyao ge dao emoauna otao.’ Niye na eno ayero sinowa.</VERS>
      <VERS vnumber="35">Arata nato buro yero nonato awiya Tuwa Bayaura kotumaora yero nonatoauna susuwa awiya buro nanato una me mene keregatinoi emo bauno gosinowa meyero noiya.” Ayero sena arauwa.</VERS>
      <CAPTION vref="36">Pasena bauno zo mene Yesura te saena.</CAPTION>
      <VERS vnumber="36">Farisayo zo mene Yesu nona minaise sero garo nuna-una yunu baungnowitiro nona minaora masira atu adungno nona minari mitina ara.</VERS>
      <VERS vnumber="37">Ayero mitinu pasena bauno zo napo auna atu mitauna amimene ge bowi YesuFarisayora-una gare atu nona mininasani mitina awiya nigina. Ayero sewanigiro giro nung garewa daba mene yao auna ou sere bainane awiya puro bunaara.</VERS>
      <VERS vnumber="38">Ayero yero baungno Yesura-una tera nugu atu dopero zi sinasani mitinuziziung mene Yesura te gugusa yena. Ayero yenu nung giti ai nuna mene dupenusoyenu te nuna toko yena ara. Ayero yero ou sere bainane amimene Yesura tesuwena ara.</VERS>
      <VERS vnumber="39">Arare Farisayo emo Yesu yunu buro garo nuna-una yena auna yazo Simon, amimene tani awiya giro eyero kotuna, “Emo ewiya nung porofete me yero natisiya, awiya nung bauno emimene nung ding niya auna susuwa gatiya. Nung awiyapasena bauno awiya gatiya.”</VERS>
      <VERS vnumber="40">Emo ayero kotupunenu giro Yesu mene nung eno eyero sena, “Simon, na gezo ning eno sari kotupunena.” Ayero senu Simon mene eyero sena, “Gipaoemo, ning ge nina se nigane.”</VERS>
      <VERS vnumber="41">Ayero senu Yesu mene eyero sena, “Mani etobe awongto abena emo zora-unayewato ara. Zo mene 100 kina abena yena, arata zo mene zo 10 kina gege abenayena.</VERS>
      <VERS vnumber="42">Awongto abena awiya nupema abena pugao ine awiya teng oko yao yena. Arare emo awiya abena awenato etobe deka awiya yangduna. Arare nunato-unaawe mene emo aeno moko nuna iwaing yariniye?”</VERS>
      <VERS vnumber="43">Ayero senu Simon mene ge nuna auna abena eyero sena, “Emo awiya abenanuna baina yangduna nung amimene yariniya.” Ayero senu Yesu mene nung enoeyero sena, “Ning iwaing kotumesa.”</VERS>
      <VERS vnumber="44">Ayero sero nung diti ye bauno auna-una yero Simon eno eyero sena, “Ningbauno ewiya gi. Na garo moko nina-ina bumena ning te sayaora tani nanameawiya doro te sayaora ou na eno oko pugao yetesa. Arata bauno emimene zo tenana ziziung nuna amimene saetiya ara. Ayero giti ai nuna mene dupetisoyetiya ara.</VERS>
      <VERS vnumber="45">Na nina-ina bumena ning na wawong oko inao yetesa ara. Arata baunoemimene zo be na toiro bena atu zayero te nana yumao gege yupunasani mitiyaera.</VERS>
      <VERS vnumber="46">Ning giti ai nana uweri mene oko suwao yetesa ara. Arata bauno emimenezo te nana uweri sereyaore mene suwetiya.</VERS>
      <VERS vnumber="47">Arare na ning eno sane. Pasena nuna witao bainakama disetena aungyetiya, ka eno nung na eno yo-amao bainakama taungno na kora yetiya. Aratazo nung pasena nuna maingkokaka gege disana nung abena na eno yo-amaomaingkokaka gege tamariniya.”</VERS>
      <VERS vnumber="48">Yesu mene ayero sero aune bauno eno eyero sena, “Na pasena ninadisetena ara.”</VERS>
      <VERS vnumber="49">Ayero senu giro emo nung aune dema nona mininasani mitiwa amimene nukanuyetope wina-se nasani eyero sewa, “Emo ewiya nung nono yao mene pasenadisiniye?”</VERS>
      <CAPTION vref="50">Bauno ena Yesu ago nasani nauwa.</CAPTION>
      <VERS vnumber="50">Ayero sewa, arata Yesu mene bauno aeno eyero sena, “Tumo diyao ninaauna teng iwaing yetesa. Arare dubo iwaingne baung.” Ayero sena arauwa.</VERS>
    </CHAPTER>
    <CHAPTER cnumber="8">
      <VERS vnumber="2">Bauno ena gitau Yesu iwae nunae-una atu tunena arita yaya meko nunae-unaatu kora yena awong amimene nung aune dema nasani nauwa ara. Nunae-una zoawiya Maria. Awong nung Maria Madala napora asinauwa. Gitau Yesu mene iwae 7nuna-una atu tunena.</VERS>
      <VERS vnumber="3">Ora bauno Yoana awiya nung Kusara bauno. Yu nuna mene Herodera garo diyanasani nauna. Ora bauno zo yazo nuna Susana, aune bauno ena dema, awongapakana amimene Yesu aune dema nasani nung aune buro-mani nuna aune awiyawau nunae mene sorepunasani nauwa arauwa.</VERS>
      <CAPTION vref="4">Emo zo mene nona we bure atu sesena auna ge eniya.</CAPTION>
      <CAPTION vref="4">
        <xref fscope="Mt 13:1-9">Mt 13:1-9</xref>;<xref fscope="Mk 4:1-9">Mk 4:1-9</xref></CAPTION>
      <VERS vnumber="4">Emo bauno dubu baina awong Yesura-una buro augatinewa dubu bainane menenupema susuuno napo sero sero auna atu bumuwa giro nung ge eniya zo awongeno sinasani eyero sena,</VERS>
      <VERS vnumber="5">“Emo zo mene nona we bure atu sesari sero baungna. Baungno nona wesesinenu we ena nagibe atu wosiwa ara. Nagibe atu wosiwa emo bauno te menepatiwa, nupema ena awiya ni mamani mene taungno miniro aung yewa ara.</VERS>
      <VERS vnumber="6">Ora we ena mene zo agewa daba mitina auna tame atu wosiwa. Wosiro pusasayewa, arata tawing awiya ou aung, arare nona awiya irara yero magayena ara.</VERS>
      <VERS vnumber="7">Ora we ena mene zo i-we meko mitiwa auna atu wosiwa ara. We awiya i-weredema apakana teng-temo pusasa yero iropuro i-we mene nona awiya anenu me okoiyao yena ara.</VERS>
      <VERS vnumber="8">Orata we ena mene zo tawing me gawire auna atu wosiro pusasa yero zaungnome witao iwa arauwa.” Yesu mene ayero sero aung yero aune eyero sena,“Arare zo nung dawongne mene ge ewiya nigaese.” Ayero sena arauwa.</VERS>
      <CAPTION vref="9">Yesu mene ge eniya sinauna auna susuwa.</CAPTION>
      <CAPTION vref="9">
        <xref fscope="Mt 13:10-17">Mt 13:10-17</xref>;<xref fscope="Mk 4:10-12">Mk 4:10-12</xref></CAPTION>
      <VERS vnumber="9">Buro-mani nuna awong nung ge eniya auna susuwa keregaise sewa giro</VERS>
      <VERS vnumber="10">nung eyero sena, “Tuwa Bayau nata Tuwa yero nariniya auna ge pungyeromitoiya auna susuwa awiya niye ena mene nigaese sao mitiya ara. Arata enaawiya susuwa nuna pungyero mitai ge eniya gege sana nigaese sero sinona. Arare diti moko nunae mene gaese, arata oko giro baingtaese. Awong ungwegege nigaese, arata awong ungwena susuwa oko nigiro baingtaese.</VERS>
      <CAPTION vref="11">Nona wera ge eniya auna susuwa.</CAPTION>
      <CAPTION vref="11">
        <xref fscope="Mt 13:18-23">Mt 13:18-23</xref>;<xref fscope="Mk 4:13-20">Mk 4:13-20</xref></CAPTION>
      <VERS vnumber="11">Ge eniya auna susuwa awiya eyao era: Nona we awiya Tuwa Bayaura ge ara.</VERS>
      <VERS vnumber="12">Ora we ena nagibe atu wosiwa auna susuwa eyao era: Emo awong genigitinowa, arata Sanda mene buro awong ge awiya nigiro Tuwa Bayau tumodiyaya nung awong sorero pumao eno, nung ge awiya nunae-una kotumaora atusorero pupunoiya.</VERS>
      <VERS vnumber="13">Ora we ena tawing agewa dabare auna atu wosiwa auna susuwa awiya eyaoera: Emo awong uritira ge nigiro dube pugairo yawa yawa nowa, arata awongtatai aung. Awong tumo diyaore nasani nowa etegao zo kasa noi aune awongtumo diyao nunae besinowa.</VERS>
      <VERS vnumber="14">Ora we ena i-we towang atu wosiwa auna susuwa awiya eyao era: Emo awongge nigitinowa, arata awong tawingna nona eno kotung-katung nasani wau monieno yawa yawa nasani nona ipu ewa-gaewa yao aeno dubo-dubo nasani nowa nonaamimene awong zipunoi me nunae oko kasa yero baina noiya.</VERS>
      <VERS vnumber="15">Ora we ena zo tawing iwaing gawire auna atu wosiwa auna susuwa awiyaeyao era: Emo awong ge nigiro dubo nunae iwaing-kawaing auna pugairo inirobaingtiti nasani tau-tataware nasani me tapunowa arauwa.</VERS>
      <CAPTION vref="16">Waegao au wese atu pugairo pungyao auna ge.</CAPTION>
      <CAPTION vref="16">
        <xref fscope="Mk 4:21-25">Mk 4:21-25</xref>
      </CAPTION>
      <VERS vnumber="16">Emo name damana gaero au apero wese atu oko pugatinonane. Nupema namedamana puro opesa wese oko pugatinonane. Aung ara. Name puro iko geruragatinonane. Awiya emo awong buro garo mokora toiro waegao gaese sero ayerononane.</VERS>
      <VERS vnumber="17">Nona pungyao apakana ago kasa daung yarineya. Ora nona dowao apakanakasa ye daung gaya emo mene garineya.</VERS>
      <VERS vnumber="18">Niye ge nigari sero giro, kotungno baingtiro aune nigipu. Emo zo nung geme puro nariniya, awiya Tuwa Bayau mene ge me bainakama nung eno pugariniya. Arata emo zo nung ge me oko puro nao nasani‘ ge me nana-ina mitiya,’asariniya, awiya Tuwa Bayau mene ge me nuna-una atu sorero pumariniya.”Ayero sena arauwa.</VERS>
      <CAPTION vref="19">Yesura ai metamaine.</CAPTION>
      <CAPTION vref="19">
        <xref fscope="Mt 12:46-50">Mt 12:46-50</xref>;<xref fscope="Mk 3:31-35">Mk 3:31-35</xref></CAPTION>
      <VERS vnumber="19">Be aune Yesura ai metamaine awong nuna-una bumuwa. Arata emo bauno witaomitiwa, arare awong nuna-una nugu babao awiya teng oko yena.</VERS>
      <VERS vnumber="20">Ayenu newa giro emo ena mene nung eno eyero sewa, “Ai nina metamaineawong ning gari sero buro bautara atu dopero miteya.”</VERS>
      <VERS vnumber="21">Ayero sewa nung ge nunae abena eyero sena, “Emo bauno Tuwa Bayaura genigiro dipunowa amimene ai nana arita metamani nana neya.” Ayero senaarauwa.</VERS>
      <CAPTION vref="22">Yesu mene senu bisi baina binono dena.</CAPTION>
      <CAPTION vref="22">
        <xref fscope="Mt 8:23-27">Mt 8:23-27</xref>;<xref fscope="Mk 4:35-41">Mk 4:35-41</xref></CAPTION>
      <VERS vnumber="22">Be zore Yesu buro-mani nuna aune wang zora witiro nung awong eno eyerosena, “Name ou nazi buwagairo enaba babanene.” Ayero sero buwagairobamuwa.</VERS>
      <VERS vnumber="23">Bautunewa Yesu nung auriti awinenu bisi baina zo diri ina atu wosi ounazira yero kakawa dena. Ayero yenu wang beboga nosenu awong gera yari seronasani</VERS>
      <VERS vnumber="24">giro baungno Yesu uwero nung eno eyero sewa, “Gipao emo, name gera yarisero nenane!” Ayero sewa nung iropuro bisire kakaware baina awiya gonayena. Gona yenu bisire kakawa bainane awiya binono dena ara. Ayero yenu ouawiya kapu nupema aung yena.</VERS>
      <VERS vnumber="25">Ayenu nung awong eno eyero sena, “Niye nono yero tumo diyao ninaebesinei?” Ayero senu awong awang yero kotung-katung nasani nuka nuyetope gewina-se yero sewa, “Emo ewiya nono yao i? Nung bisire kakaware eno ge sesige nuna dimeyato ewiya!” Ayero sewa ara.</VERS>
      <CAPTION vref="26">Yesu mene emo dau zora-una atu iwae tunena.</CAPTION>
      <CAPTION vref="26">
        <xref fscope="Mt 8:28-34">Mt 8:28-34</xref>;<xref fscope="Mk 5:1-20">Mk 5:1-20</xref></CAPTION>
      <VERS vnumber="26">Yesu buro-mani nuna aune mene ou nazi zo Galilaya tawing enaba Gegesatawing enaba ayero mitowato auna atu buwagairo Gegesa tawingna kasa yewa.</VERS>
      <VERS e="29" vnumber="27">Kasa yero Yesu nung wang doro witi ika nenu emo zo napo auna amimenenuna-una buna. Iwae ena emo auna-una mokora mitiwa. Gitau oune iwae amimeneemo awiya ozaungzaung darauno nasani nauwa. Emo ena awong emo meko awiyadiya nasani seni mene buninasani hankap pugati nasani nauwa. Ayero nauwanung iropuro nona apakana awiya initi naunu kasugatinaunu iwae amimene nungpuro baungno tawing agewa emo aung auna yero nasani nauwa. Nung mo aungnasani nauna. Nung garo mera oko awinauna. Nung biritira atu mitima awironasani nauna. Arare emo amimene Yesu giro aiyamama sero baungno Yesura-unatera atu zuwe tawingna gaina. Zuwero aiyamama yanakana sinasani eyero sena,“Yesu, ning Tuwa Bayau ika mitoiya auna Mani me nosa amimene na eno nomazeyari butunesi? Ning yaya buro na eno oko pugase.” Ayero sena, noenookowata, Yesu mene mena iwae awiya emo doro babaese sena.</VERS>
      <VERS vnumber="30">Arare Yesu mene nung atata yero sena, “Yazo nina aweni?” Ayero senunung eyero sena, “Yazo nana dubu baina.” Ayero sena, noeno okowata, iwaedaigairo mene gitau nuna-una toiro mitauwa ara.</VERS>
      <VERS vnumber="31">Ayero senu iwae awong isa sinasani aiyamama sero Yesu eno eyero sewa,“Nae kowa iyaore auna babanenese sero oko tunase.” Ayero sewa ara.</VERS>
      <VERS vnumber="32">Pu dubu baina diri deungna atu nona mininasani newa, arare iwae awongYesu eno eyero sewa, “Ning nigasa nae baungno pu dubu ouna-una towanene.”Ayero sewa Yesu mene ge nunae nigina ara.</VERS>
      <VERS vnumber="33">Ayenu iwae awong emo awiya doro baungno pura-una mokora toiwa pu dubuawiya yanakana sungno kowara baungno ou nazira gutero ou miniro maga yewaara.</VERS>
      <VERS vnumber="34">Ayero yewa pu diya awong tani awiya giro awang yero sungno baungno geawiya keregairo emo bauno napo bainanata agewa enana aeno sewa ara.</VERS>
      <VERS vnumber="35">Ayero yewa giro emo bauno awong tani awiya gari sero bamuwa. BaungnoYesura-una kasa yero emo iwae nung doro bamuwa awiya gigiwa. Nung mo awirokotumao nuna nupema iwaing yenu nung Yesu aune dema tairo adungno mitinaawiya giro awang yewa.</VERS>
      <VERS vnumber="36">Ayero yewa emo awong gitau tani awiya gigiwa amimene Yesu mene emo iwaenuna-una mitao awiya korayena auna ungwe awiya yewa nigiwa.</VERS>
      <VERS vnumber="37">Arata Gegesa tawingna emo apakana amimene awang yero Yesu nung tawingnunae doro babaise sewa. Asewa giro nung buro-mani nuna aune witi wangnayero yesese yero babari newa</VERS>
      <VERS vnumber="38">emo iwae nung doro bamuwa amimene Yesu eno isa sinasani eyero sena, “Naning aune dema babari sinena.” Ayero senu Yesu mene awang sinasani nung enoeyero sena,</VERS>
      <VERS vnumber="39">“Ning yesese yero napo nina-una baungno Tuwa Bayau tani daigairo ningeno yetiya awiya sasa nigae.” Ayero senu emo amimene yesese yero baungnotani daigairo Yesu mene nung eno yena auna ge ungwe nasani emo bauno naponuna-una aeno senu nigiwa arauwa.</VERS>
      <CAPTION vref="40">Yesu mene bauno zo kora nasani aune simai zora mani baunodi awiya dema uwenu iropuna.</CAPTION>
      <CAPTION vref="40">
        <xref fscope="Mt 9:18-26">Mt 9:18-26</xref>;<xref fscope="Mk 5:21-43">Mk 5:21-43</xref></CAPTION>
      <VERS vnumber="40">Yesu ou buwagairo nupema yesese yero bunu emo bauno dubu baina nung diyamitiwa amimene nung giro yawa yawa nibamu yewa.</VERS>
      <VERS vnumber="41">Aune emo zo yazo nuna Yairo, nung awiya simai baina yere ibu diya yeronasani nauna amimene buro Yesura-una nugu baungno koing gairo isa sinasanieyero sena, “Ning kara garo nana-una bung.”</VERS>
      <VERS vnumber="42">Ayero sena, noeno okowata, mani nuna baunodi dekaongka dawang nuna 12gege amimene magayari nasani mitina. Ayero senu giro Yesu bautunenu emobauno dubu baina mene nung pu towang gairo bautunewa</VERS>
      <VERS vnumber="43">bauno zo be giti yu pupunawe dunu dawang 12 ayao yena awiya demabaungna. Arata emo zo mene yaya nuna kora yaine yao teng oko ara.</VERS>
      <VERS vnumber="44">Bauno amimene Yesura-una bautara buro wawong pugairo Yesura taung woribe dingyena. Nung ayero nasani nenu be ka aune yu pupunauna awiya soyena.</VERS>
      <VERS vnumber="45">Ayero yenu Yesu mene eyero sena, “Awe mene taung wori nana dingniye?”Ayero senu awong apakana eyero sewa, “Na aung. Na aung.” Ayero sero bamuwaPetoro mene eyero sena, “Gipao emo, emo bauno dubu baina mene ning karapuro pu towang gairo miteya, gosinesa!”</VERS>
      <VERS vnumber="46">Ayero senu Yesu mene eyero sena, “Zo gitau wawong nuna nana-inapugaiya, awiya yetine yetena, noeno okowata, korayaora putoung ena nana-inaatu kasayero babi yatu tamena.”</VERS>
      <VERS vnumber="47">Ayero senu bauno awiya susuwa nuna pungyao ine teng oko yenu giro awangyero ipinasani nuna-una nugu buro boma giti mene tawingna gaena. Ayero yeroemo bauno dubu baina mitiwa auna ditira atu nung nono yero wawong pugairoYesu dingyena auna susuwa keregati nasani yaya nuna mena aung yena awiyadema senu nigiwa.</VERS>
      <VERS vnumber="48">Ayero senu Yesu mene nung eno abena eyero sena, “Aya nana, ning tumodiyao nina auna teng iwaing yetesa. Ning dubo iwaingne baung.”</VERS>
      <VERS vnumber="49">Nung ge sinasani mitinu emo zo simaira-una gare atu buro simai eno eyerosena, “Mani nina magayetiya. Arare buro baina gipao emo eno oko pugase.”</VERS>
      <VERS vnumber="50">Ayero senu Yesu mene ge awiya nigiro emo simai aeno eyero sena, “Ningkotung-katung oko yase. Ning tumo diyaore gege nasa mani nina iwaingyariniya.”</VERS>
      <VERS vnumber="51">Ayero sero baungno simaira-una gare kasa yero emo bauno nung aune demagaro mokora towao awang sena. Awang sero nung Petoro, Yohane, Yakobo aunemaina ai maungne awong awiya gege puro toiwa ara.</VERS>
      <VERS vnumber="52">Ora emo bauno witao mene zo awong mani eno zire-buware nasani mitiwa. Anewa Yesu mene awong eno eyero sena, “Niye zi oko sae. Nung oko magayaoara. Nung auriti gege awiniya.”</VERS>
      <VERS vnumber="53">Ayero senu awong mani meba magayena awiya gigiwa, arare nung pusugairoitinasani izewa.</VERS>
      <VERS vnumber="54">Arata Yesu mene mani baunodi auna wawong iniro yausero eyero sena,“Zebi, ning iropung.”</VERS>
      <VERS vnumber="55">Ayero senu maina oweno nupema bunu mena iropuna. Ayero yenu Yesu menenona pugaya minaise sena.</VERS>
      <CAPTION vref="56">Yesu mene buro-mani nuna 12 aeno buro pugaina.</CAPTION>
      <CAPTION vref="56">
        <xref fscope="Mt 10:5-15">Mt 10:5-15</xref>;<xref fscope="Mk 6:7-13">Mk 6:7-13</xref></CAPTION>
      <VERS vnumber="56">Arare maina ai maungne awongto tani awiya gigiwato beu dena. Arata Yesuge tauyao awongto eno eyero sena, “Nito tani euna bowi awiya emo zo eno okosaeto.” Ayero sena arauwa.</VERS>
    </CHAPTER>
    <CHAPTER cnumber="9">
      <VERS vnumber="2">Ayero awong baungno Tuwa Bayau nata Tuwa yero nariniya auna ge serogipinasani emo bauno yayare kora yaese sero iyengtina ara.</VERS>
      <VERS vnumber="3">Iyengtiti nasani awong eno eyero sena, “Niye nagibe atu nasani nonadaigairo oko pumae. Niye tungta ketewata nona minaota wau moni oko pumae. Niye taung wori etobe oko pumae.</VERS>
      <VERS vnumber="4">Ora niye esewa yero garo zora towarineya awiya garo dekaongka kamazemitao masi yero buro baungno nasani nete aune garo awiya doro babarineyaara.</VERS>
      <VERS vnumber="5">Ora niye napo zora babaya awong niye oko puro toi garo nunae-una yao yayagiro niye napo awiya doro te ninae auna popo durere gaya awong tani nunaemeko awiya kotumae.”</VERS>
      <VERS vnumber="6">Ayero senu awong bamuwa. Baungno napo sero sero auna atu nasani BowiIwaing sero gipero anasani emo bauno yayare awiya korayewa arauwa.</VERS>
      <CAPTION vref="7">Herode mene Yesura bowi nigina.</CAPTION>
      <CAPTION vref="7">
        <xref fscope="Mt 14:1-12">Mt 14:1-12</xref>;<xref fscope="Mk 6:14-29">Mk 6:14-29</xref></CAPTION>
      <VERS vnumber="7">Emo tuwa Herode mene Yesu tani yero nauna auna bowi nigiro nung dubo etoyena. Noeno okowata, emo ena mene eyero sewa, “Yohane magayaora atu iropuroniya.”</VERS>
      <VERS vnumber="8">Arata ena mene eyero sewa, “Eliya nupema kasa yetiya.” Ora ena meneeyero sewa, “Porofete gitaura zo seka yero iropuro niya.”</VERS>
      <VERS vnumber="9">Ayero sinasani newa Herode mene eyero sena, “Na Yohanena dubo kapewang. Arata emo awe mene ni na ge bowi nuna nigitineni?” Ayero sero nung Yesugaora nagibo tamari yena arauwa.</VERS>
      <CAPTION vref="10">Yesu mene emo bauno 5,000 aeno nona pugainu miniwa.</CAPTION>
      <CAPTION vref="10">
        <xref fscope="Mt 14:13-21">Mt 14:13-21</xref>;<xref fscope="Mk 6:30-44">Mk 6:30-44</xref>;<xref fscope="Yo 6:1-14">Yo 6:1-14</xref></CAPTION>
      <VERS vnumber="10">
        <xref fscope="Aposolo 12">Aposolo 12</xref> awong nupema tera Yesura-una buro buro apakana yewa aunaungwe yewa ara. Ayero yewa Yesu mene awong gege puro emo ena doro awongbaung napo zo yazo Besaida auna yewa ara.</VERS>
      <VERS vnumber="11">Ayero yewa giro emo bauno ena mene nung tamari sero baungno nuna-unakasa yewa giro nung yawa yawa nasani Tuwa Bayau nata Tuwa yero nariniya aunage awiya awong eno sero gipero anasani emo bauno yayare awiya kora yena ara.</VERS>
      <VERS vnumber="12">Ayero nasani mitinu ture itinenu giro buro-mani nuna 12 amimene nuna-unaburo eyero sewa, “Ning emo bauno iyengti napo nugu miteya auna baungno atunona minao taungno miniro awae. Tawing name mitenane ewiya nona minao aungara.”</VERS>
      <VERS vnumber="13">Ayero sewa, arata Yesu mene awong eno eyero sena, “Nika niyetope nonaminao awong eno pugaipu minae.” Ayero senu awong sewa, “Nae nona minaodaigairo aung. Nae ame igiyao wawong zo aune wo etobe amimene gege miteyaera. Ning naka nanae baungno emo bauno euna nona minao zuma gaero pumanenesekotungno sinesita?” Ayero sewa, noeno okowata,</VERS>
      <VERS vnumber="14">emo dubu awiya 5,000 amimene mitiwa. Ayero sewa Yesu mene buro-mani nunaeno eyero sena, “Niye sepu emo bauno 5,000 amimene dubu sero dubu sero<style fs="super">50</style>-50 yero adumae.”</VERS>
      <VERS vnumber="15">Ayero senu buro-mani nuna deka ayero sewa emo bauno adumuwa ara.</VERS>
      <VERS vnumber="16">Adungno mitiwa Yesu mene ame wawong zo aune wo etobe aune awiya puroditi ika uritira yero Tuwa Bayau eno dange sero wore amere awiya eegairoburo-mani nuna eno pugainu awong emo bauno eno bono yewa</VERS>
      <VERS vnumber="17">emo bauno apakana amimene miniwa teng yena ara. Ayero yero nona itotoduwa giro yangta gairo puro pu dekaongna gaiwa saka 12 teng yena arauwa.</VERS>
      <CAPTION vref="18">Petoro mene Yesura susuwa keregairo, “Ning Sorao Emo nanae Kristo TuwaBayau mene iyengtina” asena.</CAPTION>
      <CAPTION vref="18">
        <xref fscope="Mt 16:13-19">Mt 16:13-19</xref>;<xref fscope="Mk 8:27-29">Mk 8:27-29</xref></CAPTION>
      <VERS vnumber="18">Be zore Yesu nung isa sinasani mitete aune buro-mani nuna nung aune demamitiwa awiya atata yero sena, “Emo bauno mene na awe asero nowi?”</VERS>
      <VERS vnumber="19">Ayero senu awong abena nung eno eyero sewa, “Ena mene ning maze Yohanege ou zayero suwao emo asero nowa; ena Eliya asero nowa; ena porofete gitaunasani nauwa auna zo seka yero noiya asero nowa ara.”</VERS>
      <VERS vnumber="20">Ayero sewa nung eyero sena, “Arata nika niyetope na awe asero nowi?”Ayero senu Petoro mene abena eyero sena, “Ning awiya Sorao Emo nanae KristoTuwa Bayau mene iyengtina ara.” Ayero sena arauwa.</VERS>
      <CAPTION vref="21">Yesu nung magayero nupema seka yero iropariniya auna ge sena.</CAPTION>
      <CAPTION vref="21">
        <xref fscope="Mt 16:20-28">Mt 16:20-28</xref>;<xref fscope="Mk 8:30">Mk 8:30</xref>—9:1</CAPTION>
      <VERS vnumber="21">Yesu mene ge tau-tataware yao sinasani awong susuwa nuna awiya keregairoemo zo eno sao awang sena ara.</VERS>
      <VERS vnumber="22">Nung awang sinasani eyero sena, “Na Emora Mani mene yayabiyayatamarinena. Ayero yana Yuda emora simai pirisa babuzere sao tauyao ge gipaoemore amimene na awang sero daya magayana wari be etama aung yai aune nanupema seka yero iroparinena.”</VERS>
      <VERS vnumber="23">Ayero sero nung nupema emo bauno nung ago newa aeno eyero sena, “Zonung na ago yari yero giro ara tamao nuna apakana doro be sero dubo minaoreyaya tamaore auna i pasao nuna diungno na ago yaise.</VERS>
      <VERS vnumber="24">Ayero sinena, noeno okowata, zo nung nao nuna tawingna awiya sorero puronari kotumariniya auna nao nuna aung yariniya. Ora zo nung tawingna nao nunana eno yero duwariniya amimene nao iwaing tamariniya ara.</VERS>
      <VERS vnumber="25">Nupema emo zo mene tawingna nona iwawaing apakana awiya pupunariniyaarata ititi nuna gera yai meko yariniya, awiya teng yarinita? Aung ara.</VERS>
      <VERS vnumber="26">Ora emo zo nung na ta ge nana awiya awang sariniya, awiya na Emora Manimene simao waegaore nana aune Mamana angelo dubu pewa yetugao auna simaowaegaore awiya puro bumarinena be aune na abena emo awiya awang sarinena.</VERS>
      <VERS vnumber="27">Na ge me niye eno sinena. Emo ena etu dopero miteya amimene oko magayaonaya Tuwa Bayau nata tuwa yero nariniya auna putoung kasa daung yai garineyaara.” Ayero sena arauwa.</VERS>
      <CAPTION vref="28">Yesura taung aingso darawa benaung zo yena.</CAPTION>
      <CAPTION vref="28">
        <xref fscope="Mt 17:1-13">Mt 17:1-13</xref>;<xref fscope="Mk 9:2-13">Mk 9:2-13</xref></CAPTION>
      <VERS vnumber="28">Yesu ge awiya senu wari be 8 ayao aung yenu nung Petoroto Yohane auneYakobo awong awiya puro isa sari sero diri witiwa ara.</VERS>
      <VERS vnumber="29">Nung isa sinasani mitinu benaung nuna darawa yero benaung zo yenu taungwori nuna awiya waegairo neyang nibamu yena ara.</VERS>
      <VERS vnumber="30">Ayero yenu sao tauyao ge pugaora maung Mose aune porofete baina Eliyaawongto amimene nung aune dema mitasani ge ungwe nung eno newato ara.</VERS>
      <VERS vnumber="31">Awongto simao waegaore nunato aune dema buro Yesu mene Yerusalem atumagayari nena auna ungwe yewato ara.</VERS>
      <VERS vnumber="32">Petoro otao nuna etore diti morenu auriti awinete iropuro Yesura simaowaegaore aune emo etobe nung aune dema dopero mitiwato awiya gigiwa ara.</VERS>
      <VERS vnumber="33">Awongto Yesu doro babari newato giro Petoro mene Yesu eno eyero sena,“Gipao emo, name etu mitenane awiya iwaing. Arare nigasa nae kouboga etamasinanene—zo nina, zo Mosera, zo Eliyara.” Ayero sena ara. Arata Petoronung oko giro baingtao nasani tebeba sena ara.</VERS>
      <VERS vnumber="34">Nung ayero sinenu bereze zo mene awong worenu awong awang yewa ara.</VERS>
      <VERS vnumber="35">Ayero newa ge zo bereze auna mokora atu eyero kasa yenu nigiwa, “AwiyaMani nana. Na nung puro burora zawang yewang. Niye ge nuna nigipu.”</VERS>
      <VERS vnumber="36">Ge awiya aung yenu aune awong diti yero Yesu nata mitinu gigiwa ara. Arare awong be aune tani gigiwa, awiya emo zo eno oko sao dubo nunae-una atumitaunu nauwa arauwa.</VERS>
      <CAPTION vref="37">Yesu mene mani zora-una atu iwae tunero kora yena.</CAPTION>
      <CAPTION vref="37">
        <xref fscope="Mt 17:14-21">Mt 17:14-21</xref>;<xref fscope="Mk 9:14-29">Mk 9:14-29</xref></CAPTION>
      <VERS vnumber="37">Iya gainu awong diri doro wosiwa emo bauno dubu baina amimene buro Yesunagibe atu tamuwa ara.</VERS>
      <VERS vnumber="38">Ayero yewa emo bauno auna mokora emo zo mene wawa sero eyero sena,“Gipao emo, na isa ning eno sinena. Ning mani nana eno yo aung. Mani nanadekaongka gege.</VERS>
      <VERS vnumber="39">Iwae zo mene nung darauno noi ozaung be kerero noiya. Ayero noi iwaeamimene nung dero musuna-masuna noi poro bera kisa-kisa yero nasani yayabainakama tapunoi aune iwae nung dotinoiya.</VERS>
      <VERS vnumber="40">Arare na buro-mani nina mene iwae tunaese sero zi sero ayetena iwaetunero tetere teya.”</VERS>
      <VERS vnumber="41">Ayero senu Yesu mene ge abena eyero sena, “O niye emo bauno meko, tumodiyao aung. Na be nazigo buro ninae eno taung dedunasani narineni? Mani ninapuro nana-ina bung.”</VERS>
      <VERS vnumber="42">Ayero senu nung mani nuna puro butunenu iwae mene augainu zuwenu puroawena-kawena yena ara. Arata Yesu mene iwae awiya gona yero mani awiya korayero maung nuna eno nupema pugaina ara.</VERS>
      <VERS vnumber="43">Ayero yenu emo bauno baina amimene Tuwa Bayaura putoung baina awiya giroyangka sero wawong di gamuwa arauwa.</VERS>
      <CAPTION vref="44">Yesu magayao nuna-una ge nupema senu be etobe yena.</CAPTION>
      <CAPTION vref="44">
        <xref fscope="Mt 17:22-23">Mt 17:22-23</xref>;<xref fscope="Mk 9:30-32">Mk 9:30-32</xref> Awong tani ena yena auna kotung-katung nasani mitiwa Yesu mene buro-maninuna eno eyero sena,</CAPTION>
      <VERS vnumber="44">“Niye dawong yawero ge ewiya nigiro baingtipu. Awong Emora Mani puro puemo dubura waweng garineya.”</VERS>
      <VERS vnumber="45">Ayero sena, arata awong ge awiya oko gao. Awong eyero kotumuwa, “Nungemo tuwa naname siya sero sinenane aune magayaora ge siniya!” Ayerokotungno ge auna susuwa awiya gigiwa beu dena. Arata awong ge auna atata yaoawang yero duwa arauwa.</VERS>
      <CAPTION vref="46">Awe mene baina yero nariniye?</CAPTION>
      <CAPTION vref="46">
        <xref fscope="Mt 18:1-5">Mt 18:1-5</xref>;<xref fscope="Mk 9:33-37">Mk 9:33-37</xref></CAPTION>
      <VERS vnumber="46">Buro-mani nuna mene, “Yesu mene emo tuwa naname yero nai aunenaname-una awe mene baina yariniye?” auna sero zabu bumuwa ara.</VERS>
      <VERS vnumber="47">Kotumao awiya nunae-una mokora atu mitinu Yesu gigina ara. Arare nungmani maingkoka zo puro nuna-una deungbera pugainu nung aune dema dopenu</VERS>
      <VERS vnumber="48">nung awong eno eyero sena, “Emo zo nung mani maingkoka ewiya nakotungno kora yariniya, awiya nung na kora yetiya ayero yariniya ara. Oraemo zo nung na kora yariniya, awiya nung na iyengtinu bumuwang awiya korayetiya ayero yariniya ara. Emo zo ninae-una towang atu nung nutope purowosiro nariniya, nung amimene baina yariniya ara.” Ayero sena arauwa.</VERS>
      <CAPTION vref="49">Zo nung iwo niye eno oko yao yariniya amimene otao ninae yariniya.</CAPTION>
      <CAPTION vref="49">
        <xref fscope="Mk 9:38-40">Mk 9:38-40</xref>
      </CAPTION>
      <VERS vnumber="49">Ayero senu Yohane mene eyero sena, “Gipao emo, nae emo zo mene yazonina yau sinasani iwae tuninenu gigiwangne ara. Arata nung nae oko ago yaoyero noiya, arare nung duwaise sewangne.”</VERS>
      <VERS vnumber="50">Ayero senu Yesu mene nung eno eyero sena, “Niye nung duwaise oko sae. Zo nung iwo niye eno oko yao yariniya awiya otao ninae ara.” Ayero senaarauwa.</VERS>
      <CAPTION vref="51">Samaria ena mene Yesu nunae-una babao awang sewa.</CAPTION>
      <VERS vnumber="51">Tuwa Bayau mene Yesu pumai witi uritira yaora be awiya nugu yena ara. Ayero yenu Yesu nung kotungno giro nung Yerusalem babari denena ara.</VERS>
      <VERS vnumber="52">Anasani giro nung emo ena iyengtinu gitau baungno nona nuna kora yarisero Samaria emora napo zora bamuwa ara.</VERS>
      <VERS vnumber="53">Bamuwa emo napo auna amimene Yesu napo nunae auna babao awang sewa. Awiya noeno okowata, nung Yerusalem babari nasani nena. <NOTE type="study">+  9:53  Yesu awang sewa. Samaria emo bauno mene Tuwa Bayau bowi yari sero diri zoyazo nuna Gerasim auna atu augairo Tuwa Bayau bowi yero nauwa. Ora Yuda emomene zo napo baina nunae Yerusalem auna atu witiro Tuwa Bayau bowi yeronauwa.<xref fscope="Yohane 4:20">Yohane 4:20</xref> awiya zazagairo gi. Arare Samaria emo mene Yesu Yerusalembaungno Tuwa Bayau bowi yari bautu nenu giro nung soremao awang sewa.</NOTE></VERS>
      <VERS vnumber="54">Awang sewa giro buro-mani etobe Yakoboto Yohane mene nung eno eyerosewato, “Tuwa, nae yausanane uritira atu iyao wosiro emo bauno ewiya awaisea kotupunesita?”</VERS>
      <VERS vnumber="55">Ayero sewato Yesu kapete gairo awongto gona yena ara.</VERS>
      <VERS vnumber="56">Gona yero aune nung buro-mani nuna aune dema napo awiya doro napo zorabamuwa arauwa.</VERS>
      <CAPTION vref="57">Yesu ago yaora ge.</CAPTION>
      <CAPTION vref="57">
        <xref fscope="Mt 8:19-22">Mt 8:19-22</xref>
      </CAPTION>
      <VERS vnumber="57">Awong nagibe atu bautunewa emo zo mene nung eno eyero sena, “Ning natunatu babarinesa, awiya na teng ning ago yarinena.”</VERS>
      <VERS vnumber="58">Ayero senu Yesu nung eno eyero sena, “Wo niniyang awong awao masire. Nupema ni mamani deka ayero awong uwangne. Arata na Emora Mani mene zoniyang koma apegairo oregao aung. Arare ning mena na ago yari oko sase.”</VERS>
      <VERS vnumber="59">Ayero sero emo zo eno eyero sena, “Ning bung, na ago yase.” Ayero senaara. Arata emo awiya eyero sena, “Tuwa, ning nigasa na gitau mama nanamagayai mutero aune ago mene ning ago yane.”</VERS>
      <VERS vnumber="60">Ayero senu Yesu mene nung eno eyero sena, “Saineba, emo ititi aung meneyaine yero nowa amimene magayao emo mutaese. Arata nine mene zo baungno TuwaBayau nata Tuwa yero nariniya auna ge bowi awiya sero gipero ayase.” Ayerosena ara.</VERS>
      <VERS vnumber="61">Ora emo zo mene nung eno eyero sena, “Tuwa, na ning ago yarinena. Arataning nigasa na gitau baungno dubu nana wawong inane.”</VERS>
      <CAPTION vref="62">Yesu mene buro-mani 70 burora babaese iyengtina.</CAPTION>
      <VERS vnumber="62">Ayero senu Yesu mene nung eno eyero sena, “Zo nung Tuwa Bayaura burogege yari sero kotungno giro dubo dekaongka gege yero yaise. Emo dubo etonasani nowa amimene Tuwa Bayaura buro yaine yao teng oko yarineya.” Ayerosena arauwa.</VERS>
    </CHAPTER>
    <CHAPTER cnumber="10">
      <VERS vnumber="2">Ayero sero awong eno eyero sena, “Nona bure atu zaungno mitiya, aratapumaora emo etoka gege. <NOTE type="study">+  10:2  Soremao Ge zo<xref fscope="Yohane 4:35">Yohane 4:35</xref> auna atu mitiya awiya gi.</NOTE> Arare niye pumao burora maung eno isa saya nungnona pumao emo ena tamai buro nuna auna babaese.</VERS>
      <VERS vnumber="3">Niye burora baungpu. Na niye iyengtitinena niye wo sipsip mani mamani ineyero eu sino miteya auna-una mokora babarineya, a gipu.</VERS>
      <VERS vnumber="4">Niye moni worireta ketewata te soga oko pumae. Niye nagibe atu emo baunotaungno wawong iniro ge ungwe oko yae.</VERS>
      <VERS vnumber="5">Ora niye garo zora towari yero giro eyero sepu, ‘Emo bauno garo eunaawiya Tuwa Bayaura gao mene nunae-una mitaise.’</VERS>
      <VERS vnumber="6">Ayero saya emo zo uritira gao pumari aratapunoiya amimene garo aunamitariniya, awiya gao ge sarineya awiya nuna-una atu me yariniya. Ora emo zouritira gao pumari sero ara oko tapunoiya amimene atu mitariniya, awiya gaoninae nupema kapete ninae-ina gairo mitariniya.</VERS>
      <VERS vnumber="7">Niye garo dekaongka auna gege atu mitao masi ninae yero neupu. Atu nonaminao oure niye eno pugaya giro awiya gege mininasani mitiungpu. Noenookowata, buro emo awiya nung buro noiya auna zuma teng pumariniya ara. Niyegaro zora witiro gaya meko yai giro doro garo zora oko towae.</VERS>
      <VERS vnumber="8">Ora niye napo zora babaya awong niye otao yero nona niye eno pugarineyaawiya puro minipu.</VERS>
      <VERS vnumber="9">Niye napo auna emo yayare awiya kora yero awong eno eyero sepu, ‘TuwaBayau nata Tuwa yero nariniya auna putoung awiya ninae-una kasa yari seroniya.’</VERS>
      <VERS vnumber="10">Ora niye napo zora babaya awong niye eno otao oko yao yaya giro niyebaungno kakame atu dopero eyero sepu,</VERS>
      <VERS vnumber="11">‘Susuwa ninae meko awiya gaese sero nae napo ninae-una popo te nanae-unatakasesiya awiya durere genane ninae-una babiya ara. Aeno niye susuwa ewiyagiro baingtipu: Tuwa Bayau nata Tuwa yero nariniya auna putoung awiyaninae-una kasayeti niye oko pumao yeteya niye daigairo bautuniya.’</VERS>
      <VERS vnumber="12">Na niye eno sinena: Tuwa Bayau mene emo bauno awega-ziwega nasani abenapugariniya be aune napo Sodomna emo bauno abena mouyao tamarineya. Aratanapo ge ninae awang sarineya amimene abena mou-mesa yao nibamu tamarineya.</VERS>
      <CAPTION vref="13">Napo ena mene dubo oko darawa yao yewa auna ge sena.</CAPTION>
      <CAPTION vref="13">
        <xref fscope="Mt 11:20-24">Mt 11:20-24</xref>
      </CAPTION>
      <VERS vnumber="13">Oiye Korasin emo! Oiye Besaida emo! Mouyao bainakama ninae-una kasayariniya. Na tani putoungne ena ninae-una atu yero nona awiya na napo TayatoSaidon auna atu yateni siya, awiya awong yemaoko dubo darawa yero pasenanunae kotungno dubo mininasani mo taung yiurire awiya awiro awetu suweromitateya.</VERS>
      <VERS vnumber="14">Tuwa Bayau mene emo bauno awega-ziwega nasani abena pugariniya be auneTayato Saidon napora emo bauno mene abena wosao tamarineya. Arata ninae menezo abena ninae bainakama tamarineya.</VERS>
      <VERS vnumber="15">Ora niye Kapaneam emo, emo bauno mene yazo ninae de ika yarineita? Aungara. Awong yazo ninae puro wosarineya.”</VERS>
      <VERS vnumber="16">Yesu mene ge ayero sero buro-mani nuna eno eyero sena, “Zo nung geninae dimariniya, awiya nung ge nana dipunoiya ayero yariniya. Ora zo nungge ninae awang sariniya, awiya nung ge nana awang sesiya ayero yariniya. Nupema zo nung ge nana awang sariniya, awiya nung Tuwa Bayau na iyengtinubumuwang auna ge awang sesiya ayero yariniya.” Ayero sena arauwa.</VERS>
      <CAPTION vref="17">Buro-mani 70 awiya nupema tera kapete gairo bumuwa.</CAPTION>
      <VERS vnumber="17">Ago buro-mani 70 amimene yawa yawa nasani kapete gairo Yesu eno eyerosewa, ‘Tuwa, nae yazo nina yausero nasani buro yero nonane iwae dema genanae nigiro doro bautunowa.”</VERS>
      <VERS vnumber="18">Ayero sewa nung awong eno eyero sena, “Sanda nung uritira atu zuwenugigiwang, awiya nung bibiya papari noiya amimene wiwiri-weweri yero wosaineyena.</VERS>
      <VERS vnumber="19">Niye eyero nigipu. Na putoung niye eno pugena. Arare niye yiregogoyangne awiya pataya niye gera oko yarineya. Niye iwora putoung teng purowosarineya ara. Ayero yaya nona zo mene niye oko gera yariniya.</VERS>
      <VERS vnumber="20">Arata iwae mene ge ninae nigiro doro bautunowa aeno yawa yawa oko yae. Aung ara. Niye Tuwa Bayau mene yazo ninae uritira atu gaenu mitoiya aenoyawa yawa yepu.” Ayero sena arauwa.</VERS>
      <CAPTION vref="21">Yesu mene yawa yawa nasani Tuwa Bayau Maung bowi yena.</CAPTION>
      <CAPTION vref="21">
        <xref fscope="Mt 11:25-27">Mt 11:25-27</xref>; 13:16-17</CAPTION>
      <VERS vnumber="21">Be aune Oweno mene Yesura moko be bunu Yesu mene eyero sena, “O Mama, ning uritire tawingne auna Tuwa. Awong nuka nuyetope gosinowa emo baina yeronoiya emo ayao amimene putoung nina-una susuwa gao eno, ning puingtinosa. Arata awong nuka nuyetope gosinowa mani wuire ine yero noiya awong eno zokeregatinosa. Arare na ning bowi nena. O Mama, ning ayero gege yari aratapunosa, arare na ning bowi nena.” Nung ge awiya Maung eno sero aung yeroaune eyero sena,</VERS>
      <VERS vnumber="22">“Mama nana mene nona apakana awiya wawong nana-una pugaina. Emo zo menena Mamana Mani auna susuwa awiya oko gosinoiya. Mama mene nata gosinoiya. Deka ayero emo zo mene Mamana susuwa oko gosinoiya. Na Mani mene natagosinona. Ora na Mani mene Mamana susuwa emo ena eno gipinona awong amimeneMamana susuwa gosinowa.”</VERS>
      <VERS vnumber="23">Ayero sero kapetegairo buro-mani nuna eno gege eyero sena, “Niye nonabenaung seka gosinasani neya aeno yawa yawa yepu.</VERS>
      <VERS vnumber="24">Na niye eno sane. Gitau porofete daigairo aune emo tuwa daigairo awongamimene nona niye gosinowa awiya gari sero ara tapunasani nauwa, arata awongoko gao nawe mamagayewa. Awong ge niye nigitinowa awiya nigari aratapunasani nauwa, arata awong oko nigao yero nawe mamagayewa.” Ayero senaarauwa.</VERS>
      <CAPTION vref="25">Samaria emo zo mene iwo emo zo nagibe atu kora yena.</CAPTION>
      <VERS vnumber="25">Sao tauyao ge nigao emo zo mene iropuro Yesu gaero gari sero atata yerosena, “Gipao emo, na nono yero nao me iwaing awiya tamarineni?”</VERS>
      <VERS vnumber="26">Ayero senu Yesu mene nung eno eyero sena, “Sao tauyao ge no sero gayaomitei? Ning zazagairo gosinosita?”</VERS>
      <VERS vnumber="27">Ayero senu nung abena eyero sena, “Ara tamao nina bainakama awiya TuwaBayau nina auna-una mitaise. Ayero nasani dubore ititire putoungne kotumaorenina mene nung sou ye. Ora ning nitope ara tapunosa, deka ayero emo ena enoye.”</VERS>
      <VERS vnumber="28">Ayero senu Yesu mene nung eno eyero sena, “Ge abena awiya iwaingsinesa. Ning ayero yero nete nao me iwaing tamarinesa.”</VERS>
      <VERS vnumber="29">Arata sao tauyao ge nigao emo mene nung nutope yazo nuna yai iwaingyaise sero Yesu eno eyero sena, “Ora emo awe maze kora yanese sao mitiye?”</VERS>
      <VERS vnumber="30">Ayero senu Yesu mene ge abena sari nasani ungwe eyero dina ara. “Emo zoYerusalem doro Yeriko nape babari sero wosiro bautunenu emo memeko ena menenagibe atu nung dewa magayari sero nenu nona nuna apakana sorero puro dorobamuwa ara. Ayero yewa nung magayari sero mitina ara.</VERS>
      <VERS vnumber="31">Be aune pirisa zo mene nagibo awiya ago yero wosiro bautunete emo awiyagiro doro daigairo deungbera ziruyero baungna ara.</VERS>
      <VERS vnumber="32">Ayero yenu pirisa dubura wawong mugo zo mene nagibe atu bautunetenuna-una atu kasa yero nung giro deka ayero daigairo deungbera ziruyerobaungna ara.</VERS>
      <VERS vnumber="33">Ayero yewato emo zo Samaria napora amimene nagibo deka auna atubautunete emo awiya giro yo-amao baina nung eno tauna.</VERS>
      <VERS vnumber="34">Ayero giro nung nuna-una nugu baungno nung iniro ou wain aune uweriawiya iso nuna-una atu yasagairo dowena ara. Ayero yero ininu iropunu wodongki nuna auna tame pugainu adunu puro baungno esewa garora atu pugairodiya yena ara.</VERS>
      <VERS vnumber="35">Ayero nenu iya gainu nung esewa garora maung eno kina etobe pugairoeyero sena, ‘Ning emo ewiya diya yero baingti. Ora moni nina nung enoduwarinesa awiya be na kapetegairo barinena aune moni nina abenapugarinena.”</VERS>
      <VERS vnumber="36">Yesu mene ungwe awiya diro aune emo aeno eyero sena, “Ungwe diyenaawiya nigiro nono kotupunesi? Emo dewa magayari sero mitina auna-una emoetama kasa yewa, nunae-una awe mene emo korayao emo yeni?”</VERS>
      <VERS vnumber="37">Ayero senu sao tauyao ge nigao emo mene eyero sena, “Emo nung yo-aunosoreuna amimene korayao emo me yena ara.” Ayero senu Yesu mene nung enoeyero sena, “Arare ning baungno deka ayero nasani neu.” Ayero sena arauwa.</VERS>
      <CAPTION vref="38">Matato Mariara ungwe.</CAPTION>
      <VERS vnumber="38">Yesu buro-mani nuna aune bautunete napo zora kasa yewa bauno zo yazonuna Mata amimene nung puro garo nuna-una baungna ara.</VERS>
      <VERS vnumber="39">Matara yao yazo nuna Maria amimene buro Tuwara te nugu atu adungno genigitinasani mitina.</VERS>
      <VERS vnumber="40">Arata Mata mene zo nona minaora buro baina nasani kotumao gayang-gayangtauna ara. Ayero yero baungno Yesu eno eyero sena, “Tuwa, yao nana na dotina nata nona minaora buro nena, awiya gigesa teng nita? Ning nung se nasoremae.”</VERS>
      <VERS vnumber="41">Ayero senu Tuwa Yesu mene ge nuna abena eyero sena, “Mata, Mata, ningnona baina auna kotumao nina sisigati nesa moko nina meko niya.</VERS>
      <CAPTION vref="42">Isa saora susuwa.</CAPTION>
      <CAPTION vref="42">
        <xref fscope="Mt 6:9-15">Mt 6:9-15</xref>; 7:7-11</CAPTION>
      <VERS vnumber="42">Arata nona dekaongka gege pumanenese sao ara. Maria nung nona iwaingewiya pumari aratapuniya. Arare name nona iwaing awiya nuna-una atu okosorero pumanene.” Ayero sena arauwa.</VERS>
    </CHAPTER>
    <CHAPTER cnumber="11">
      <VERS vnumber="2">Ayero senu nung awong eno eyero sena, “Be niye isa sari yero giro niyeeyero sepu: O Mama, yazo nina dang mitaise. Bung, dubo sero tawing sero auna Tuwa nanae yase.</VERS>
      <VERS vnumber="3">Ma nae eno wari be sero pugatinosa awiya yeme pugai.</VERS>
      <VERS vnumber="4">Pasena emo ena mene nae eno yero nowa awiya yangdotinonane, aine ningpasena nanae yangdo. Nae etegaora atu oko pugase. Isa ayero sepu.” Ayero sena arauwa.</VERS>
      <VERS vnumber="5">Ayero sero awong eno eyero sena, “Na eyero gosinena. Ninae-una zo meneping tuno-tano iropuro baungno otao nuna uwero eyero sariniya, ‘O otao, ningnona minao ena mitai giro na eno pugai.</VERS>
      <VERS vnumber="6">Otao nana zo nung nagibe atu ang nete yemeneka keune buro nana-ina kasayetiya. Ayero yeti na nona minao aung ware na isa nina-una butunena.’</VERS>
      <VERS vnumber="7">Ayero sai garora maung mene abena eyero sariniya, ‘Ning na eno buro okopugase. Garo be nana gazao ara. Nupema mani awiso nana na aune dema masiraetu awineya ara. Arare na iropuro nona ning eno pugaine yao teng oko nena.’”</VERS>
      <VERS vnumber="8">Yesu mene ayero sero susuuno eyero sena, “Na niye eno sana nigipu. Garomaung mene emo aeno, ‘Nung otao nana,’ asero oko iropuro nona pugariniya. Aung ara. Arata saineba, nung garo be nimoi-namoi deduni giro nung iropuronona kau niya awiya teng nung eno pugariniya.</VERS>
      <VERS vnumber="9">Arare na niye eno sinena: Niye Tuwa Bayau eno isa sinete aune pumarineya. Niye kau yaora buro nete aune tamarineya. Niye isa ninae mene garo be dainenasani naya Tuwa Bayau mene nigariniya.</VERS>
      <VERS vnumber="10">Emo isa sinowa amimene pupunowa. Emo kauyaora buro nowa amimene metapunowa. Emo isa mene garo be daine nowa auna isa awiya Tuwa Bayau menenigitinoiya.</VERS>
      <VERS vnumber="11">Ora ninae-una emo zora mani mene wo eno sai maung nuna mene yi meko manieno pugarinita? Aung ara.</VERS>
      <VERS vnumber="12">Ora mani mene maung nuna eno ni muzu zo nung eno pugaise sai gogoyang zopugarinita? Awiya dema aung ara.</VERS>
      <VERS vnumber="13">Niye emo memeko-mameko mene mani awiso ninae eno nonaiwaing pugatinowa. Arare eyero gosinonane: Mama uritira mitoiya amimene niyeemo daigati nasani Oweno emo isa sinowa aeno pugariniya.” Ayero senaarauwa.</VERS>
      <CAPTION vref="14">Awong“ Yesu mene Bielsebulra bera buro noiya” ayero sewa.</CAPTION>
      <CAPTION vref="14">
        <xref fscope="Mt 12:22-30">Mt 12:22-30</xref>;<xref fscope="Mk 3:20-27">Mk 3:20-27</xref></CAPTION>
      <VERS vnumber="14">Iwae zo emo zora-una toinu dau yero ge aung nasani nauna. Arare Yesumene iwae awiya tunenu baungnu emo awiya Yesu aune dema ge wina-se yewatoemo bauno witao mene giro wawong di gamuwa ara.</VERS>
      <VERS vnumber="15">Arata emo ena mene nung eno eyero sewa, “Nung iwae tuninoiya, awiyaiwaera gitau yao Bielsebul auna putoungna tuninoiya ara.”</VERS>
      <VERS vnumber="16">Ayero sewa, nupema emo ena mene putoung nuna atata yero uritira taniputoungne zo yai gari sewa.</VERS>
      <VERS vnumber="17">Arata nung kotumao nunae giro awong eno eyero sena, “Dubu zo gauseroiwo wina-ye yarineya, awiya ago sisigairo aung yarineya. Ora ibu be zoramani awiso awong iwo wina-ye yero nete sisigairo aung yarineya.</VERS>
      <VERS vnumber="18">Arare Sanda mene soumani nuna eno iwo yero winade yati siya, awiyaputoung nuna mene nono yero tauyero mitatiye? Niye na eno eyero sineya: NaneBielsebulra putoungna iwae tuninona, asero nowa,</VERS>
      <VERS vnumber="19">awiya ge ninae me siya, awiya mani awiso ninae iwae tuninowa amimene anaputoungna iwae tunatei? Awong Tuwa Bayaura putoungna iwae tuninowa, ararenunae mene ge iwao ninae auna susuwa keregarineya.</VERS>
      <VERS vnumber="20">Na Tuwa Bayaura putoung mene iwae tuninona, arare Tuwa Bayau nata Tuwayero nariniya auna putoung ninae-una yemaoko kasa yero mitoiya.</VERS>
      <VERS vnumber="21">Susuwa nanato Sandato eyero mitiya era: Emo zo tauyero gi ami iniro garonuna diya yariniya, awiya nona-owi nuna iwaing mitariniya.</VERS>
      <VERS vnumber="22">Ayero nasani nai aune emo tau-tataware yao zo mene kasa yero emo awiyadero gi ami nuna tumo didinoiya awiya puro augariniya. Ayero yero aunenona-owi nuna awiya puro emo ena eno bono yariniya.</VERS>
      <VERS vnumber="23">Arare zo nung na otao oko yao yariniya amimene na eno iwo yariniya. Nupema zo nung na sorepunasani puro pu dekaongna gao buro nana oko yaoyariniya amimene sisi-bura-bura yao buro yariniya.</VERS>
      <CAPTION vref="24">Iwae nupema tera kapetegairo bumao auna ge.</CAPTION>
      <CAPTION vref="24">
        <xref fscope="Mt 12:43-45">Mt 12:43-45</xref>
      </CAPTION>
      <VERS vnumber="24">Iwae mene emo zora-una mokora atu kasa yero oregaora masi eu atu tamaribabariniya. Baungno oko tamao nete giro eyero sariniya, ‘Garo nana dorobumuwang deka auna nupema kapetegairo babarinena.’</VERS>
      <VERS vnumber="25">Ayero sero baungno garo awiya sauno kora yeteya mitiya awiya gariniya.</VERS>
      <VERS vnumber="26">Ayero giro baungno iwae otao mani 7 nung ine okowata, meko nibamu, awiyapuro buro garo dekaongka auna toiro mitao-masi yarineya. Ayero yaya emoawiya gitau meko nasani nauna amimene meko yore nibamu yariniya.” Ayerosena arauwa.</VERS>
      <CAPTION vref="27">Ge nigao mene yawa yawa yaese sena.</CAPTION>
      <VERS vnumber="27">Yesu ayero senu aune emo bauno mitiwa auna-una towang atu bauno zo menebe kerero eyero sena, “Ai nina ning puro ami gaena nung amimene yawa yawayaise.”</VERS>
      <VERS vnumber="28">Ayero senu Yesu mene eyero sena, “Ayao okowata. Emo bauno Tuwa Bayaurage nigiro dipunasani nowa amimene yawa yawa yaese.” Ayero sena arauwa.</VERS>
      <CAPTION vref="29">Emo ena mene tani putoungne ena gari sewa.</CAPTION>
      <CAPTION vref="29">
        <xref fscope="Mt 12:38-42">Mt 12:38-42</xref>;<xref fscope="Mk 8:12">Mk 8:12</xref></CAPTION>
      <VERS vnumber="29">Emo bauno witao buro augatinewa nung awong eno eyero sena, “Emo baunobe yeme tawingna etu neya awong emo bauno memeko-mameko ara. Awong taniputoungne zo yana gari sinowa. Arata tani putoungne zo oko garineya. Tanigitau Yonana-una atu kasa yena deka ayero kasa yai garineya.</VERS>
      <VERS vnumber="30">Gitau Yona mene Tuwa Bayaura tani Niniwe emo bauno eno gipena, dekaayero na Emora Mani mene Tuwa Bayaura tani emo bauno be yeme tawingna etuneya aeno giparinena.</VERS>
      <VERS vnumber="31">Tuwa Bayau mene emo bauno awega-ziwega nasani abena pugariniya be auneSiba tawingna bauno tuwa nung dema iropuro emo bauno be yeme tawingna etuneya auna susuwa keregai mouyao dimarineya. Noeno okowata, bauno tuwaamimene Solomonna kotumao bainakama awiya sai nigari taung dero tawingometeoko auna atu buna ara. Arata na etu dopero mitena amimene Solomondaigatinena.</VERS>
      <VERS vnumber="32">Tuwa Bayau mene emo bauno awega-ziwega nasani abena pugariniya be auneNiniwe emo bauno mene iropuro emo bauno be yeme tawingna etu neya auna tanimeko nunae-una susuwa keregaya mouyao dimarineya. Noeno okowata, Niniwe emobauno awong Yona mene Tuwara ge tugata yenu nigiro dubo darawa yewa. Aratana etu dopero mitena amimene Yona daigatinena.</VERS>
      <CAPTION vref="33">Taungna waegao.</CAPTION>
      <CAPTION vref="33">
        <xref fscope="Mt 5:15">Mt 5:15</xref>; 6:22-23</CAPTION>
      <VERS vnumber="33">Name damana gaero garo wese atu kote wauno oko pugatinonane. Aung ara. Nupema au apero wese atu oko pugatinonane. Aung ara. Emo gare toitinowaamimene waegao awiya gaese sero name gerura atu ikogatinonane waegatinoiyaara.</VERS>
      <VERS vnumber="34">Diti moko nina awiya taung nina-una damana ine ara. Arare diti moko ninaiwaing mitai aune taung aingso nina deka ayero iwaing waegaore mitariniya. Ora diti moko nina meko yariniya, awiya taung aingso nina apakana deka ayeromume yariniya ara.</VERS>
      <VERS vnumber="35">Arare waegao nina-una mokora mitiya awiya mume yoiye sero moko ninaetutero diya ye.</VERS>
      <VERS vnumber="36">Taung aingso nina apakana waegao gege mitai agewa mume oko yariniya, awiya damana me mene waegati nasani name puro pu daung gatinoiya ayao ineyariniya.” Ayero sena arauwa.</VERS>
      <CAPTION vref="37">Tani meko sao tauyao ge gipao emo aune Farisayo emo mene nasani nauwa awiya keregaina.</CAPTION>
      <CAPTION vref="37">
        <xref fscope="Mt 23:1-36">Mt 23:1-36</xref>;<xref fscope="Mk 12:38-40">Mk 12:38-40</xref>;<xref fscope="Lu 20:45-47">Lu 20:45-47</xref></CAPTION>
      <VERS vnumber="37">Yesu ge awiya senu aung yenu aune Farisayo emo zo mene nung aune demanona minaise sena. Senu giro nung Farisayora-una gare baungno tewora atuaduna ara.</VERS>
      <VERS vnumber="38">Nung Yudara tani wawong sainasani nauwa <NOTE type="study">+  11:38  Soremao Ge zo<xref fscope="Matiu 15:2">Matiu 15:2</xref> auna atu mitiya awiya gi.</NOTE> awiya oko yao tebeba adungnonona gege mininu Farisayo emo amimene giginu teng oko yao yena ara.</VERS>
      <VERS vnumber="39">Arare Tuwa mene nung eno eyero sena, “Farisayo emo niye au-tao taunggege sainowa ara. Arata moko ninae ugaing yaora tani aune pasena yaora taniamimene bebumao ara.</VERS>
      <VERS vnumber="40">Niye emo dau ara. Tuwa Bayau mene taungne mokore eto deka ayero yenaara.</VERS>
      <VERS vnumber="41">Arata nona au-tao mokora miteya awiya niye puro emo bauno bogamasa enopugaya aune nona ninae apakana awiya pewa yariniya ara.</VERS>
      <VERS vnumber="42">Arata niye Farisayo emo, niye gosinasani aune neupu! Niye Tuwa Bayaurasao tauyao ge dipunasani noiwangne tagorore zawingne yangtagairo pudekaongna gatinowa dubu wawong etobe noi aune dekaongka Tuwa Bayau enopugatinowa ara. Arata niye tani iwaing awiya daigatinasani Tuwa Bayau enodubora mono pumao auna tani awiya oko yao nowa. Ora niye tani yero nowaawiya nasani ena sesena awiya dema yateya, awiya teng yatiya.</VERS>
      <VERS vnumber="43">Niye Farisayo emo, niye gosinasani aune neupu! Niye yere ibura atu emobaunona benaungna adumari arataungno yero nowa. Emo bauno mene kakame atuniye arugaese yawa yero nowa.</VERS>
      <VERS vnumber="44">Niye gosinasani aune neupu! Biriti tawing mokora mitoi emo bauno meneoko gaine nasani biriti tame ang yero taung beingtire yero nowa, biriti ayaoine awiya niye ara.” Ayero sena ara.</VERS>
      <VERS vnumber="45">Ayero senu sao tauyao ge gipao emo zo mene abena eyero sena, “Gipaoemo, ning ge awiya sesesa nae dema gapuniya ara.”</VERS>
      <VERS vnumber="46">Ayero senu Yesu mene abena eyero sena, “Niye sao tauyao ge gipao emo, niye gosinasani aune neupu! Niye sao tauyao ge ninae mou-mesa yao emo baunoeno pugatinowa dipunasani yaya tapunowa. Arata nika niyetope awong soreunowawong zo oko pugatinowa aune awong nona mou-mesa yao awiya dipunowa.</VERS>
      <VERS vnumber="47">Niye gosinasani aune neupu! Porofete aya-ewowo ninae mene dewamamaga-simaga yewa auna biriti nunae awiya ninae siuno amero yero baingtironowa ara.</VERS>
      <VERS vnumber="48">Aya-ewowo ninae mene porofete dewa mamaga-simaga yewa ninae porofeterabiriti awiya siuno amero yero nowa. Ayero nasani aya-ewowo ninae-una pasenaawiya gosinowa iwaing yero noiya, ayero niya ara.</VERS>
      <VERS vnumber="49">Arare Tuwa Bayau nigao iwaingne amimene niye eno eyero sena, ‘Naporofete aposolore iyengtana nunae-una babaya emo mene tunaya zanaya enadaya mamaga yarineya ara.’</VERS>
      <VERS e="51" vnumber="50">Be tawing kasa yena auna atu zayero porofete dedunauwa mamaga nasaninauwa auna abena awiya emo bauno yeme tawingna etu neya auna-una atu kasayaise sero Tuwa Bayau mene ayero sena. Awiya Abel dewa magayena auna atugorobo zayena awiya bao gege butunawe dunu aune Zekaraya aita tumana atudewa magayena ara. Arare na memokoba sinena. Porofete dewa auna abena awiyaemo bauno yeme tawingna etu neya auna-una atu kasa yariniya.</VERS>
      <VERS vnumber="52">Niye sao tauyao ge gipao emo, niye gosinasani aune neupu! Ge porofetemene sero gainasani nauwa awiya niye emo bauno eno oko keregairo baingtaoyero nowa, arare niye nao me tamaora ki yemaoko zokero puro nowa ayero niyaara. Arata niye nika niyetope nao me iwaing auna gare oko towao nasani auneena mene towari yero nowa giro gazinowa ara.” Ayero sena arauwa.</VERS>
      <VERS vnumber="53">Yesu garo doro kasa daung yero nenu sao tauyao ge gipao emo auneFarisayo emo awong tau-tataware yero nung ge tebe-tabe saise atata daigairoyewa.</VERS>
      <CAPTION vref="54">Etegaora tani awiya giro tema yepu.</CAPTION>
      <CAPTION vref="54">
        <xref fscope="Mt 10:26-27">Mt 10:26-27</xref>
      </CAPTION>
      <VERS vnumber="54">Ayero nasani nung etutinasani dawong yawero ge zo sai gaya meko yai gironung kara gera pugari sero yewa arauwa.</VERS>
    </CHAPTER>
    <CHAPTER cnumber="12">
      <VERS vnumber="2">Nona apakana pungyao mitiya awiya ago kasa daung yariniya. Nona apakanadowao miteya awiya ago emo bauno mene garineya.</VERS>
      <VERS vnumber="3">Niye ge mumene pungyero sinowa awiya ago emo bauno mene warirenigarineya. Niye garo mokora atu ge gugumamane didinowa awiya ago emo baunomene kakame atu dopero wawa sero ge sarineya arauwa.</VERS>
      <CAPTION vref="4">Name emo dekaongka gege awiya awang yanene.</CAPTION>
      <CAPTION vref="4">
        <xref fscope="Mt 10:28-31">Mt 10:28-31</xref>
      </CAPTION>
      <VERS vnumber="4">Otao mani nana, na niye eno sane. Taung aingso ninae gege dayamagayarineya, arata auna tame nona zo niye eno yari sero putoung kauyarineya, awong awiya oko awang yae.</VERS>
      <VERS vnumber="5">Niye emo awe maze awang yarinei, awiya na niye eno giparinena. Niye emonung emo dai magayai au kowa iyaore auna gaora putoung nuna-una mitiya, nungawiya awang yepu. Meba sinena ara. Niye emo awiya awang yepu.</VERS>
      <VERS vnumber="6">Niye gipu. Emo bauno awong maket nasani ni nisokiyang wawong zo awiyatoya etobe mene zuma gainowa. Arata Tuwa Bayau nung ni mani mamanikaka zooko nuwegatinoiya ara.</VERS>
      <VERS vnumber="7">Nung giti ai ninae apakana zazagairo gosinoiya. Niye awang oko yae. Ninisokiyang daigairo auna zuma awiya baina aung. Arata ninae mene zo zumabainane.</VERS>
      <CAPTION vref="8">Yesura mani yero nonane, awiya keregarinenineta pungyarinenine?</CAPTION>
      <CAPTION vref="8">
        <xref fscope="Mt 10:32-33">Mt 10:32-33</xref>; 12:32; 10:19-20</CAPTION>
      <VERS vnumber="8">Arare na niye eno sane. Zo nung emora-una benaungna atu, ‘Na Yesura maniyero nona,’ ayero sariniya, awiya na Emora Mani mene deka ayero Tuwa Bayauraangelo dubura-una benaungna atu, ‘Nung awiya mani nana,’ ayero sarinena.</VERS>
      <VERS vnumber="9">Ora zo nung emora-una benaungna atu na bewae yariniya, awiya na TuwaBayaura angelo dubura-una benaungna atu abena nung bewae yarinena.</VERS>
      <VERS vnumber="10">Zo nung na Emora Mani eno ge meko sariniya, awiya Tuwa Bayau mene pasenaawiya disariniya. Arata zo nung Oweno izariniya emo auna pasena awiya disaoine teng oko ara.</VERS>
      <VERS vnumber="11">Ora awong niye puro baung Tuwa Bayaura ibura yero diya emo aune emoyazore auna benaungna pugaya niye awong giro awang yero eyero oko kotungpu,‘Name abena awong eno nono sarinenine? Name ge no sarinenine?’ Ayero okokotumae.</VERS>
      <VERS vnumber="12">Niye gera pugaya aune ge Oweno mene niye eno gipariniya awiyasarineya.” Ayero sena arauwa.</VERS>
      <CAPTION vref="13">Wau emo dau ine auna ge eniya.</CAPTION>
      <VERS vnumber="13">Emo bauno dubu baina awong auna zo mene Yesu eno eyero sena, “Gipaoemo, ning sasa tato nana mene mama nanato-una nona awiya bono yero na agewapugaise sinena.”</VERS>
      <VERS vnumber="14">Ayero senu Yesu mene nung eno eyero sena, “Awiya nono yao i? Awe menena zaz ninae yero nasani nona ninae bono yanese seni? Aung ara.”</VERS>
      <VERS vnumber="15">Ayero sero awong eno eyero sena, “Niye gosinasani aune neupu! Niye nonaapakana aeno dubo-dubo oko yepu. Emo waure amimene wau moni nuna auna naoiwaing oko pumariniya.”</VERS>
      <VERS vnumber="16">Ayero sero awong eno ge eniya zo eyero sena, “Emo waure auna minao burezaungna ara.</VERS>
      <VERS vnumber="17">Ayero yenu wau emo nung eyero kotuna, ‘Na nono yarineni? Na nona nanawitao euna garo aung.’</VERS>
      <VERS vnumber="18">Ayero sinasani sena, ‘Na eyero yarinena. Na nonana garo nana apakanakasero nupema babuze yarinena. Ayero yero na wuitre nona nana iwaing enadema garo auna atu gurutu yarinena.</VERS>
      <VERS vnumber="19">Ayero yero aune na eyero kotumarinena: Nona nana witao dawang daigairoauna teng mitiya. Arare na yeme oregarinena. Na nona miniro ou miniro yawayawa nasani mitarinena.’ Wau moni emo mene ayero sena ara.</VERS>
      <VERS vnumber="20">Arata Tuwa Bayau mene eyero sena, ‘Ning emo dau ine ara. Ning ping yemeeune magayarinesa. Ayasa nona apakana sosetesa mitiya awiya zo menepumariniya.’ Ayero sena ara.” Yesu mene ungwe awiya diro aune eyero sena,</VERS>
      <VERS vnumber="21">“Zo nung taungna zamena simena gurutu yero puro nasani aune TuwaBayaura benaungna atu dubora wau moni oko gurutu yariniya, awiya tani dekaayao ine nuna-una atu kasa yariniya.” Ayero sena arauwa.</VERS>
      <CAPTION vref="22">Kotung-katung oko yanene.</CAPTION>
      <CAPTION vref="22">
        <xref fscope="Mt 6:25-34">Mt 6:25-34</xref>
      </CAPTION>
      <VERS vnumber="22">Yesu mene buro-mani nuna eno eyero sena, “Arare na niye eno sananigipu. Niye nao ninae eno kotung-katung nasani eyero oko sae, ‘Nona minaonatu tamarinenine?’ Nupema niye taung aingso ninae eno kotung-katung nasanieyero oko sae, ‘Taung wori natu tamarinenine?’ Ayero oko sae.</VERS>
      <VERS vnumber="23">Nona minao mene me oko niya. Nao mene me niya. Nupema taung wori mene meoko niya. Taung aingso mene me niya.</VERS>
      <VERS vnumber="24">Niye ni owa kotungpu. Awong nona minao puro urero nasani oko yero nowa. Awong nona minao gurutu yaora garo awiya aung ara. Tuwa Bayau mene nonaminao awong eno pugatinoiya ara. Arata niye emo bauno mene zo ni mamanidaigatineya ara.</VERS>
      <VERS vnumber="25">Ora ninae-una zo mene nao nuna eno kotung-katung nasani nete wari be enatawingna nao nuna susumaise nupema susumai teng yarinita? Aung ara.</VERS>
      <VERS vnumber="26">Niye buro maingkoka ayero yao ine teng oko ara. Arare niye noeno burobaina awiya eno kotung-katung yero nowi?</VERS>
      <VERS vnumber="27">Niye i wuzi yero ditinoiya auna susuwa awiya kotungno gipu. Awong asinoaimaora buro oko yero nowa. Nupema mo gayaora buro oko yero nowa. Arata naniye eno eyero sinena: Gitau emo tuwa Solomon mene taung nuna siuno ameroyero baingtiti nasani nauna, arata siuno amero yao nuna mene i wuzira simaoawiya oko daigaina.</VERS>
      <VERS vnumber="28">I wui yeme eu atu iwaing iro ditiniya, arata awiro gora awiya emo menewezero igiyari neya ara. Arata saineba, Tuwa Bayau mene sinoi simao iwaingnekasa yero Solomonna simao iwaing awiya daigatinoiya. Tuwa Bayau mene ayeronoiya, arare nung noeno niye eno mo taung worire oko tamao yariniye? O tumodiyao besaore niye, nung niye mo taung worire iwawaing tamariniya.</VERS>
      <VERS vnumber="29">Arare niye nona minaore oure auna kotung-katung oko yae. Niye dubo etooko yae.</VERS>
      <VERS vnumber="30">Tawing euna diga emo awong kotung-katung nona ena tamaora yero nowa ara. Arata Maung ninae mene nona minaese yero noiya awiya gosinoiya.</VERS>
      <VERS vnumber="31">Iwaing nibamu awiya niye Tuwa Bayaura nao seka tamari kotumaya aune nungauna tame nona ena dema niye eno pugariniya arauwa.</VERS>
      <CAPTION vref="32">Nona iwaing uritira atu gurutu yao auna nai.</CAPTION>
      <CAPTION vref="32">
        <xref fscope="Mt 6:19-21">Mt 6:19-21</xref>
      </CAPTION>
      <VERS vnumber="32">Dubu maingkoka niye, niye awang oko yae. Maung ninae mene nao sekawaniye eno pugari mena senu tauyena.</VERS>
      <VERS vnumber="33">Niye nona ninae apakana monina pugairo moni puro moni awiya emo bogamasasoreuno awong eno pugaipu. Niye moni sisigairo aung yao ine teng oko awiyatamari yepu. Ayero nasani naya Tuwa Bayau mene uritira atu nona ipuewa-gaewa yao sisigairo aung yao ine teng oko awiya niye eno pugariniya. Ugaing emo uritira oko miteya. Atu nona ziri oko dedunoiya.</VERS>
      <VERS vnumber="34">Masi wau nina mitoiya, masi deka auna atu dubo nina mitariniya.</VERS>
      <CAPTION vref="35">Name kora makora nasani mitanene.</CAPTION>
      <VERS vnumber="35">Niye geing ipura diro aune damana ninae gaero kora makora nasanimitiungpu.</VERS>
      <VERS vnumber="36">Soumani ena awong emo tuwa nunae mene ana-bonene doro kapetegairo garobe dai mena iwari miteya ayao ine niye mitiungpu.</VERS>
      <VERS vnumber="37">Emo tuwa mene buro soumani nuna oko auriti awao seka yero mitayagariniya, awiya awong yawa yawa yarineya. Na memoko nibamu niye eno sane. Emo tuwa nung nutope soumaina mo nona saora awiya wosogairo awong aparaadumaese sariniya. Ayero yaya nung nutope buro nona minao awong enopugariniya.</VERS>
      <VERS vnumber="38">Nung ping towang singsang gairo barinita ping tuno-tano aune burosoumani seka yero mitaya gariniya, awiya soumani awong yawa yawa yarineya.</VERS>
      <VERS vnumber="39">Arata niye nona ewiya kotungpu: Garo maung mene ugaing emo baora be nunagatiya, awiya nung diti seka yero mitasani garo nuna diya yero baingtaiugaing emo oko towatiya.</VERS>
      <VERS vnumber="40">Na Emora Mani mene barinena, awiya na oko barinenita ayero sero naya beaune na barinena. Aeno niye sosero benero nasani neupu.” Ayero sena arauwa.</VERS>
      <CAPTION vref="41">Soumani mekore iwaingne auna ge eniya.</CAPTION>
      <CAPTION vref="41">
        <xref fscope="Mt 24:45-51">Mt 24:45-51</xref>
      </CAPTION>
      <VERS vnumber="41">Petoro mene Yesu eno eyero sena, “Tuwa, ge eniya nae eno gege sinesitaemo bauno apakana aeno sinesi?”</VERS>
      <VERS vnumber="42">Ayero senu Tuwa mene eyero sena, “Niye soumani iwaing yero neupu. Soumani iwaing nung kotumao iwaing puro nai giro emo tuwa nuna mene nungsoumani nuna apakana diya yaise sariniya. Nung awong diya nasani wo ma awongeno pugatinaise sariniya. Emo tuwa nuna mene buro ge awiya nung eno pugairodoro baungno nariniya.</VERS>
      <VERS vnumber="43">Arare soumani amimene buro nung eno sao awiya teng dipunasani nai, emotuwa nuna mene kapetegairo buro buro nuna-una me giro tani iwaing nung enoyai yawa yawa yariniya.</VERS>
      <VERS vnumber="44">Na meba niye eno sinena. Emo tuwa nuna mene diya buro baina nung enopugatinasani nona nuna apakana diya yaise sariniya.</VERS>
      <VERS vnumber="45">Arata soumani mene eyero sariniya, ‘Emo tuwa nana mena okokapetegariniya. Nete ago kapetegairo barinita nowa.’ Ayero sinasani nungzayero sou emore baunone dero usi-besi nasani ana-bonene nasani ou tauyaomininasani anasani dau yariniya.</VERS>
      <VERS vnumber="46">Ayero nasani emo tuwa kapetegaora be nuna oko gao nasani‘ Nung mena okokapetegariniya’ ayero sinasani nai emo tuwa nuna mene kapetegairobumariniya. Buro soumani awiya yanakana wezero dero emo tumo diyao aungabena tamarineya masi deka auna pugariniya.</VERS>
      <VERS vnumber="47">Soumani nung emo tuwa nuna auna buro ge gosinoiya, arata nung nona okososao yero emo tuwa nuna auna buro ge awiya oko dimao yariniya, awiya emotuwa mene nung meko nibamu dariniya.</VERS>
      <VERS vnumber="48">Arata soumani nung emo tuwara buro ge awiya oko gao nasani abena mekotamaora nona yariniya, awiya emo tuwa nuna mene nung maingkoka gegedariniya. Emo zo eno nona bainakama pugarineya, awiya nung abena bainakamapugaise sarineya. Nupema emo bauno mene emo zora waweng atu nona witaopugarineya, awiya nung abena witao nibamu pugaise sarineya.</VERS>
      <CAPTION vref="49">Yesura buro mene emo bauno gagausinoiya.</CAPTION>
      <CAPTION vref="49">
        <xref fscope="Mt 10:34-36">Mt 10:34-36</xref>
      </CAPTION>
      <VERS vnumber="49">Na bumuwang, awiya tawing iyao gamoyana awaise bumuwang. Arare menaawaise ayero kotupunena.</VERS>
      <VERS vnumber="50">Na yaya tame nanese sao mitiya, awiya ou buro tawing topetitiniya ayaoine yaya mene na topetariniya. Yeme na yaya auna buro oko yao, aratakotupunena moko nana mou-mesa niya ara.</VERS>
      <VERS vnumber="51">Niye nane buro tawingna dung gere winadere dana amaise kotupunowita, nowa. Arata ayao aung ara. Na niye eno sane. Na bumuwang, awiya emo baunogagausari bumuwang ara.</VERS>
      <VERS vnumber="52">Yeme euneta ago oune emo bauno wawong zo garo dekaongna mitarineya, awiya gausero dubu etobe yarineya. Etama awiya iwo etobe eno yarineya. Nupema etobe awiya iwo etama eno yarineyato.</VERS>
      <VERS vnumber="53">Awong eyero gagausarineya: Maungne mani emodi nuna aune awongto iwowina-ye yarineyato; ai mani baunodi nuna aune awongto iwo wina-yeyarineyato; maingna aro ai imeti nuna aune iwo wina-ye yarineyato.” Ayerosena arauwa.</VERS>
      <CAPTION vref="54">Nona kasa yariniya auna susuwa ganene.</CAPTION>
      <CAPTION vref="54">
        <xref fscope="Mt 16:2-3">Mt 16:2-3</xref>;<xref fscope="Mk 8:11-13">Mk 8:11-13</xref></CAPTION>
      <VERS vnumber="54">Yesu mene emo bauno eno eyero sena, “Niye bereze siwingyao dodopinoigiro mena eyero sinowa, ‘Wa wosariniya.’ Ayero sinowa wa wowosinoiya.</VERS>
      <VERS vnumber="55">Deka ayero soma gori ziwinoi giro niye eyero sinowa, ‘Gora wari bainaposariniya.’ Ayero sero nowa me yero noiya.</VERS>
      <VERS vnumber="56">Niye ge iwao emo me sao yero nowa! Niye tawingne berezera owe aunasusuwa giro baingtitinowa. Arata niye nono yero be yeme euna susuwa oko girobaingtao yero nowi?</VERS>
      <CAPTION vref="57">Name Tuwara ge bere-bere niganene.</CAPTION>
      <CAPTION vref="57">
        <xref fscope="Mt 5:25-26">Mt 5:25-26</xref>
      </CAPTION>
      <VERS vnumber="57">Tani iwaing yaese sao awiya niye nika niyetope nono yero oko wuyero gaoyero nowi?</VERS>
      <VERS vnumber="58">Otao nina zo mene ning gera pugairo kotora babasese sariniya, awiya ningbere-bere nung aune dema kaunsolra-una baungno ge awiya sero kora yeputoaung yae. Ayero oko yao yarinesa, awiya nung ning puro zaz emora-una babaizaz emo mene ning puro pu polisra-una gai awong ning puro pu bunao garegarineya.</VERS>
      <CAPTION vref="59">Emo dubo oko kapetegao yero nowa awong amimene sisigarineya.</CAPTION>
      <VERS vnumber="59">Na niye eno sane. Ning bunao garo tebeba oko duwarinesa. Ning gitau otaonina auna abena apakana pugairo aung yero aune kasa daung yarinesa.” Yesumene name ge nuna bere-bere niganenese ayero sena arauwa.</VERS>
    </CHAPTER>
    <CHAPTER cnumber="13">
      <VERS vnumber="2">Ayero sewa Yesu mene abena eyero sena, “Niye awong eno eyero sineitanowa, ‘Pasena nunae mene emo enana pasena daigairo mitina, aeno ayeromagayewa.’</VERS>
      <VERS vnumber="3">Ayero oko sae. Arata niye dubo oko kapetegao yarineya, awiya niye demasisigarineya.</VERS>
      <VERS vnumber="4">Arata emo 18 gitau Siloam atu garo tura tamere gamao amimene durerowosiro denu mamagayewa, awiya pasena nunae mene emo ena Yerusalem mitauwaauna pasena nunae daigaina aeno magayewa, ayero sinowita nowa.</VERS>
      <VERS vnumber="5">Ayero oko sae. Ora niye dubo oko kapetegao yarineya, awiya niye demasisigarineya.” Ayero sena arauwa.</VERS>
      <CAPTION vref="6">I fik zo mene me oko iyao yena auna ge eniya.</CAPTION>
      <VERS vnumber="6">Yesu mene ge eniya zo eyero sena, “Emo zo gitau i fik awiya i buronuna-una atu urenu mitauna. Mitawe dunu nung me ena pumari buna, arata meaung ara.</VERS>
      <VERS vnumber="7">Ayao giro aune buro-mani nuna zo eno eyero sena, ‘Sana nigi. Na buro ifik me pumari kau nasani nete dotena dawang etama aung yetiya. Arare yeteaung yae. Noeno okowata, i amimene tawingna gawi puro aung yero noiya.’</VERS>
      <VERS vnumber="8">Ayero senu buro-mani mene ge abena nung eno eyero sena, ‘Emo tuwa, ningyangdo mitai dawang euna mokora atu na tawing i susuwara dero baungno gapuropuro buro pugairo ayana yai gane.</VERS>
      <VERS vnumber="9">Dawang ago oune me iyariniya, awiya iwaing ara. Arata me oko iyaoyariniya, awiya sasa yetarinena.’” Yesu mene ayero sena arauwa.</VERS>
      <CAPTION vref="10">Sabat iya zore Yesu mene bauno zo kora yero susuwa eyero gipena ara: Manisoremao amimene Sabat iyara sao tauyao ge daigatiniya.</CAPTION>
      <VERS vnumber="10">Sabat iya zore Yesu mene emo bauno yere ibura atu ge tugata nena.</VERS>
      <VERS vnumber="11">Bauno zo atu mitina, awiya iwae zo mene nuna-una mokora atu mitasaniyaya nung eno pugainu meko yero mitawe dunu dawang 18 aung yena. Bauno awiyabisa gurutusao, arare nung oko dopero baingtiro nauna.</VERS>
      <VERS vnumber="12">Yesu mene bauno awiya giro yausenu bunu eyero sena, “Bauno, yaya ninaaung yetiya.”</VERS>
      <VERS vnumber="13">Ayero sero wawong paka baunona-una tame yenu bisa nuna korosena. Ayeroyenu bauno amimene Tuwa Bayaura yazo de ika yena ara.</VERS>
      <VERS vnumber="14">Kora yena aeno yere ibura gitau yao emo tini kapao Yesu eno puna. Noenookowata, nung Sabat iya aune bauno awiya kora yena. Arare gitau yao emo meneemo bauno eno eyero sena, “Buro yaora be 6 mitiya. Arare niye be aunebungpu korayae. Arata niye Sabat iya bera atu ayao oko yero yae.”</VERS>
      <VERS vnumber="15">Ayero senu Yesu mene ge abena eyero sena, “Niye ge iwao emo me sao yeronowa! Niye apakana Sabat iya aune bulimakaota dongki ninae gare atu buninowamitima nowa awiya besero puro baungno nowa ou miniro nowa.</VERS>
      <VERS vnumber="16">Arata bauno ewiya nung Abrahamna saisibuna zo, awiya Sanda mene yemaokobunenu dawang 18 ayao aung yena. Arare na nung iya dang be eune besetenaawiya nono yero gigeya meko niye?” Ayero sena ara.</VERS>
      <VERS vnumber="17">Ayero senu emo iwo nuna awiya meng gaiwa ara. Ayero yewa emo bauno menenung buro apakana yenu iwaing gege yena auna yawa yawa yewa arauwa.</VERS>
      <CAPTION vref="18">I mastetra me auna ge eniya.</CAPTION>
      <CAPTION vref="18">
        <xref fscope="Mt 13:31-33">Mt 13:31-33</xref>;<xref fscope="Mk 4:30-32">Mk 4:30-32</xref></CAPTION>
      <VERS vnumber="18">Yesu mene ge zo susuuno eyero sena, “Tuwa Bayau nata Tuwa yero nariniyaauna susuwa awiya nona no ine ing? Na nouna pugairo sarineni? Susuwa awiya izo mastet asero nonane auna me ine ara.</VERS>
      <VERS vnumber="19">Emo awong mastet me maingkoka nibamu zo puro baungno buro nunae-una atuurinowa. Awiya ago bairo bainakama yero i zo ine yero noiya. Ayero noi nimamani mene buro i auna bowangna atu uwang gapunowa.” Ayero sena ara.</VERS>
      <VERS vnumber="20">Ayero sero nupema eyero sena, “Tuwa Bayau nata Tuwa yero nariniya aunasusuwa awiya na nouna pugairo sarineni?</VERS>
      <VERS vnumber="21">Awiya yis ine. Bauno zo mene tao baina zora atu plawa yisre pugairodawenu yis toiro plawa punu titisena.” Ayero sena arauwa.</VERS>
      <CAPTION vref="22">Garo be maingkoka auna ge.</CAPTION>
      <CAPTION vref="22">
        <xref fscope="Mt 7:13-14">Mt 7:13-14</xref>, 21-23</CAPTION>
      <VERS vnumber="22">Yesu mene Yerusalem babari sero bautunete napo babuzeta mamanikaka aunateng bautu nasani uritira ge tugata-magata nasani baungna ara.</VERS>
      <VERS vnumber="23">Bautunenu emo zo nung eno eyero sena, “O Tuwa, Tuwa Bayau mene manietoka gege sorero pumarinita?” Ayero senu Yesu mene awong eno abena eyerosena,</VERS>
      <VERS vnumber="24">“Niye uritira garo be maingkokaka auna towari sero di gigi-gagi yerowetu wawongne tu diro kosopuro towae. Na niye eno meba sinena. Emo baunodaigairo mene atu towari yarineya, arata teng oko yarineya.</VERS>
      <VERS vnumber="25">Ago garo auna Maung nung iropuro garo be awiya gazai aune niye burodaung dopero garo be dero yausero eyero sarineya, ‘Tuwa, ning garo be naeeno iwe.’ Ayero saya nung ge abena eyero sariniya, ‘Niye nami nei? Na niyeoko gosinena.’</VERS>
      <VERS vnumber="26">Ayero sai niye eyero sarineya, ‘Nae gitau ning aune dema nona taodekaongkara mininasani naungwane. Nupema gitau ning napo nanae-una atudopero nae gipinauwasa.’</VERS>
      <VERS vnumber="27">Ayero saya nung niye eno eyero sariniya, ‘Niye nami nei? Na oko gosinenaara. Niye awiya pasena emo ara. Niye na doro baungpu!’ Ayero sariniya.</VERS>
      <VERS vnumber="28">Niye gipu. Abraham, Isaka, Yakobo aune porofete apakana awong amimeneTuwa Bayaura-ina mokora mitaya garineya, arata niye esegaya niye daungmitasani zi aiyo gatiyo nasani mitarineya.</VERS>
      <VERS vnumber="29">Emo bauno agewa wari witaorata wari wosaora, ora ikata enaka auna atuburo Tuwa Bayaura nape toiro adungno nona minarineya.</VERS>
      <VERS vnumber="30">Arata emo gitau neya auna ena mene ago yarineya. Nupema ago neya aunaena mene gitau yarineya.” Ayero sena arauwa.</VERS>
      <CAPTION vref="31">Yesu mene Yerusalem emo bauno eno zi sena.</CAPTION>
      <CAPTION vref="31">
        <xref fscope="Mt 23:37-39">Mt 23:37-39</xref>
      </CAPTION>
      <VERS vnumber="31">Yesu mene ayero sinenu be deka aune Farisayo ena mene kasa yero nung enoeyero sewa, “Herode mene ning dari siniya, arare ning napo ewiya doro agewazora babase.”</VERS>
      <VERS vnumber="32">Ayero sewa Yesu mene awong eno eyero sena, “Niye baungno eu sino mekoaeno eyero sae: Yeme ta gora mene na iwae tuninasani yaya emo kora yarinena. Ayero yero gora mitete wari zo oune na buro nana besugarinena.</VERS>
      <VERS vnumber="33">Yeme ta gora ta ogora aune na ang yero Yerusalem babarinena. Noenookowata, awong porofete Yerusalem nape atu gege daya magayai teng yariniya.</VERS>
      <VERS vnumber="34">O Yerusalem emo bauno, Yerusalem emo bauno. Niye porofete dedunowa magayero nowa. Nupema ge emo Tuwa Bayau mene iyengtitinoi ninae-ina butunowaawong awiya daba mene dedunowa maga yero nowa. Kokora ai mene mani awisonuna wati wese pugairo sanitinoiya, deka ayao ine nane emo bauno niye puropu dekaongna gari yero nona niye awang nowa.</VERS>
      <CAPTION vref="35">Yesu mene emo zo karuwitao awiya kora yenu iwaing yena.</CAPTION>
      <VERS vnumber="35">Tuwa Bayau mene napo ninae dotiniya, awiya gipu. Nupema na ge zo sananigipu. Niye na oko gao nasani nete eyero sinasani aune na nupema garineya,‘Tuwara bera butuniya, nung awiya bowi yanene.’” Ayero sena arauwa.</VERS>
    </CHAPTER>
    <CHAPTER cnumber="14">
      <VERS vnumber="2">Atu mitiwa emo zo karuwitao awiya Yesura-ina nugu kasa yenu gigina.</VERS>
      <VERS vnumber="3">Giro nung sao tauyao ge gipao emo aune Farisayo aeno eyero sena, “Nameemo yayare awiya Sabat be aune kora yarinenineta aung ing?”</VERS>
      <VERS vnumber="4">Ayero senu awong abena ge oko sao mitiwa giro nung emo awiya kora yeroiyengtinu baungna.</VERS>
      <VERS vnumber="5">Ayero yero aune awong eno eyero sena, “Ora ninae-ina emo zo mene nungmani nuna zota bulimakao zo Sabat iyare ou wamao zo auna gutai nung karamena sero watimarinita?”</VERS>
      <VERS vnumber="6">Ayero senu awong ge abena sao awiya teng oko yero ge aung yewa.</VERS>
      <CAPTION vref="7">Name naka nametope puro wosanenese sena.</CAPTION>
      <VERS vnumber="7">Yesu nung emo nona nung aune dema minari bumuwa awiya gigina. Awong nonabaina minari ara tamuwa. Ayero yewa giro nung awong eno eyero sena,</VERS>
      <VERS vnumber="8">“Ning emo zo mene aro ataora ana-bonene yero ning yausai baungno gironona baina oko puro minase.</VERS>
      <VERS vnumber="9">Nona baina puro minarinesa, awiya emo zo yazo bainane kasayai aunebonenena maung mene nona baina puro buro ning daigairo emo yazore aenopugariniya. Ayero yai ning meng baina gatinasani diyasa gagazai boraborayero mitarinesa.</VERS>
      <VERS vnumber="10">Aeno emo zo ning nona minaora yausariniya, awiya ning baungno nonamaingkoka gege puro mini. Ayero yasa aune bonenena maung mene buro ning enonona memani pugariniya. Ayero yai aune emo nona mininasani miteya amimenening gaya emo yazore yarinesa.</VERS>
      <VERS vnumber="11">Zo nung nutope taung puro witariniya, awiya Tuwa Bayau mene nung purowosariniya. Arata zo nung wosiro nariniya, awiya Tuwa Bayau mene yazo nunade ika gariniya.” Ayero sena arauwa.</VERS>
      <CAPTION vref="12">Emo yausai buro nona minarineya auna ge.</CAPTION>
      <VERS vnumber="12">Yesu mene emo nung buro nona minaise yausena aeno eyero sena, “Ningnona maingkokata nona baina yero emo yumari yero giro otao mani, meta mani, didikaing, nebu ena wau monine awong awiya oko yausase. Ayero yasa awongamimene ago abena yausaya ning baungno garo nunae-una atu nona minasa abenanina aung yariniya.</VERS>
      <VERS vnumber="13">Ayero oko yase. Aeno ning ana-bonene baina yero giro emo bogamasa, emotaung meko yao, te gimaota diti guma yao awong awiya yause.</VERS>
      <VERS vnumber="14">Emo a yetugao amimene nona nina abena yao ine teng oko ara. Aeno ningyawa yawa yarinesa. Ago emo bauno iwawaing magayaora atu iroparineya be auneTuwa Bayau mene nona nina abena pugariniya.” Ayero sena arauwa.</VERS>
      <CAPTION vref="15">Ana-bonene baina yenu duwa auna ge eniya.</CAPTION>
      <CAPTION vref="15">
        <xref fscope="Mt 22:1-10">Mt 22:1-10</xref>
      </CAPTION>
      <VERS vnumber="15">Emo Yesu aune dema nona mininasani mitiwa auna-una zo mene ge awiyanigiro nung eno eyero sena, “Zo nung Tuwa Bayau nata Tuwa yero nariniyaauna nape atu nona minariniya amimene yawa yawa yariniya.”</VERS>
      <VERS vnumber="16">Ayero senu Yesu mene ungwe zo nung eno eyero dina, “Emo zo nungana-bonene bainakama yari nasani be pugairo emo daigairo mene buro nonaminaese sena ara.</VERS>
      <VERS vnumber="17">Arare ana-bonene yaora be bunu soumani nuna zo iyengtinu ge puro baungnoemo gitau baese ge pugainu baungna auna-una baungno awong eno eyero sena,‘Niye bungpu. Nona apakana sairo zuwero yero sosetenane mitiya.’</VERS>
      <VERS vnumber="18">Ayero senu awong apakana amimene iropuro esega burora yewa. Ayero nasaniemo zo nung eno eyero sena, ‘Na bumatena, arata na tawing seka zo zumagaetena, arare na baungno garinena. Ning baungno emo tuwa nina eno sasa gaimeko oko yae.’ Ayero senu zo deka ayero sena,</VERS>
      <VERS vnumber="19">‘Na bumatena, arata na bulimakao wawong eto zuma gaetena mitiya, aeno nabaungno wo ami buro yaya gari bautunena. Ning baungno emo tuwa nina eno sasagai meko oko yae.’</VERS>
      <VERS vnumber="20">Ayero senu zo mene eyero sena, ‘Na yeme yemeneka bauno seka atetena, arare na baine yao awiya teng oko nena.’</VERS>
      <VERS vnumber="21">Ayero sewa buro-mani yesese yero baungno emo tuwa nuna eno ge sewa dekaayero sena. Ayero senu garora maung mene tini kapenu buro-mani nuna enoeyero sena, ‘Ning mena baungno napo bainana nagibo babuzere mamanikakareauna baungno emo bogamasa, emo taung meko yao, emo diti guma yao, emo temeko yao awong awiya puro bumasa garo nana euna towae.’ Ayero senu buro-manimene baungno nete aune kapetegairo buro eyero sena,</VERS>
      <VERS vnumber="22">‘Tuwa, na ge nina diungno besugena, arata adumao masi ena tebebamiteya.’</VERS>
      <VERS vnumber="23">Ayero senu emo tuwa mene buro-mani eno eyero sena, ‘Ning napo baina aunabautara baungno nagibo mamanikaka napo sero babao auna atu emo bauno yunopuro basa towaya garo nana bebumae.</VERS>
      <VERS vnumber="24">Na ning eno sinena. Emo apakana gitau yau sewang amimene ana-bonene nanaoko minarineya.’” Yesu mene ungwe awiya diro aung yena arauwa.</VERS>
      <CAPTION vref="25">Name gitau kotungno baingtiro aune Yesu ago yanene.</CAPTION>
      <CAPTION vref="25">
        <xref fscope="Mt 10:37-38">Mt 10:37-38</xref>
      </CAPTION>
      <VERS vnumber="25">Emo bauno dubu bainakama awong Yesu aune dema ang yero bautunete auneYesu mene kapetegairo awong eno eyero sena,</VERS>
      <VERS vnumber="26">“Emo zo nana-una buro na aune dema nari yero giro nung ai maungta baunomani awisoreta metamani nu ai-amonone nupema nao nuna dema oko pu bautaragao yariniya, awiya nung mani nana yero nao ine oko mitiya.</VERS>
      <VERS vnumber="27">Zo nung dubo minaore yaya tamaore auna i pasao nuna diungno na oko agoyao yariniya, awiya nung mani nana yero nao ine oko mitiya.</VERS>
      <VERS vnumber="28">Ninae-ina zo mene garo bainakama zo yari yero giro nung gitau adungnozuma garora kotungno moni nuna giro eyero sariniya, ‘Moni nana teng nitateng oko yao i?’ Awiya nung gitau ayero oko yao yariniya, awiya ago nungziwong pugairo garo awiya yero aung yao ine teng oko yao yai aune</VERS>
      <VERS vnumber="29">emo bauno apakana amimene nung giro sero izayarineya.</VERS>
      <VERS vnumber="30">Ayero nasani nung eno eyero sarineya, ‘Emo emimene garo awiya zayetiya, arata nung oko yero aung yariniya.’</VERS>
      <VERS vnumber="31">Emo tuwa zo mene emo tuwa zore winade yari yero giro gitau adungno eyerokotumariniya, ‘Gorobo emo nana 10,000 amimene iwora gorobo emo 20,000 aunedema winade yaya teng yarinita aung ing?’</VERS>
      <VERS vnumber="32">Ayero kotungno gai teng oko yao yai giro iwo ake mitaya aune nung monopumaora ge buro yari sero mani zo iyengtai iwora-una babariniya.</VERS>
      <VERS vnumber="33">Arare ninae-ina zo mene nona nuna pu bautara oko gao yariniya, awiyanung mani nana yero nao ine oko mitiya.</VERS>
      <CAPTION vref="34">Biyoung putoung aung auna ge.</CAPTION>
      <CAPTION vref="34">
        <xref fscope="Mt 5:13">Mt 5:13</xref>;<xref fscope="Mk 9:50">Mk 9:50</xref></CAPTION>
      <VERS vnumber="34">Biyoung awiya nona iwaing. Arata biyoung mege aung yariniya, awiya namenono yanane aune mege nuna nupema kasayariniye?</VERS>
      <CAPTION vref="35">Lama tarayao auna ge eniya.</CAPTION>
      <CAPTION vref="35">
        <xref fscope="Mt 18:12-14">Mt 18:12-14</xref>
      </CAPTION>
      <VERS vnumber="35">Biyoung ayao ine amimene tawing gawi pugaine yao teng oko. Nupemabiyoung awiya tawing gawi pugaise naname bulimakaora ze aune dema gurutuyanane teng oko yariniya. Name tebeba augatinonane ara. Zo nung dawongnemene ge ewiya nigaise.” Ayero sena arauwa.</VERS>
    </CHAPTER>
    <CHAPTER cnumber="15">
      <VERS vnumber="2">Arata Farisayo aune sao tauyao ge gipao emo awong amimene Yesu gigiwameko yenu gugumama sinasani eyero sewa, “Emo awiya nung pasena emore otaonasani nona dema mininasani nowa.”</VERS>
      <VERS vnumber="3">Ayero sewa giro Yesu mene ge eniya awong eno eyero sena,</VERS>
      <VERS vnumber="4">“Ninae-ina emo zora lama 100 auna zo tara yariniya. Ayero yai lamanamaung amimene lama 99 awiya duwai nona mininasani agewa zora atu mitaya nunglama tara yetiya awiya tamari sero buro yariniya. Buro yero bautunetetaungno</VERS>
      <VERS vnumber="5">puro pu augape gairo yawa yawa nasani puro kapete gairo bariniya.</VERS>
      <VERS vnumber="6">Puro buro garo nuna-una kasa yero otao nuna aune napo tayao nuna awiyayausai nuna-una bumaya aune awong eno eyero sariniya, ‘Na lama nana zo tarayetiya awiya taungno puro bena, aeno niye na aune dema tairo yawa yawayepu.’”</VERS>
      <VERS vnumber="7">Yesu mene ungwe awiya diro aune eyero sena, “Na niye eno sinena.<xref fscope="Emo 99">Emo 99</xref>‘Iwaing nonane’ asinasani dubo oko kapetegao naya uritira atu awong eno yawayawa bainakama oko yarineya. Arata pasena mani dekaongka amimene dubokapetegai aune nung eno uritira atu yawa yawa bainakama yarineya.</VERS>
      <CAPTION vref="8">Moni tarayao auna ge eniya.</CAPTION>
      <VERS vnumber="8">Ora bauno zo nung wan kina wawong etobe nuna-una mitai ago zo tarayariniya. Ayero yai nung damana gaero aune garo sauno kau nete tamariniya.</VERS>
      <VERS vnumber="9">Taungno puro aune otao mani aune napo tayao nuna awiya yausai nuna-unabumaya awong eno eyero sariniya, ‘Moni nana zo tara yetiya awiya kau netetaungno pumena, aeno niye na aune dema tairo yawa yawa yepu.’”</VERS>
      <VERS vnumber="10">Yesu mene ayero sero aune eyero sena, “Na niye eno sinena. Deka ayaoine Tuwa Bayaura angelo mene pasena emo zo dubo kapetegatinoi yawa yawa yeronowa ara.” Ayero sena arauwa.</VERS>
      <CAPTION vref="11">Mani seka zo mene maung yangduna auna ge eniya.</CAPTION>
      <VERS vnumber="11">Yesu mene eyero sena, “Emo zora mani emodi etobe basani nauwato.</VERS>
      <VERS vnumber="12">Arare meta gugu mene maung eno eyero sena, ‘Mama, moni nona nina agobono yero nato eno pugarinesa auna agewa nana sao awiya yeme na eno pugai.’Ayero senu giro maung nona bono yero awongto eno pugaina.</VERS>
      <VERS vnumber="13">Pugainu nimoi aung mani gugu mene nona nuna apakana pu dekaongna gairopuro tawing zo nugu oko ake-akemo nibamu auna baungno nasani nauna. Nung atumitasani nung moni emowa saese moni tebe-tabe sisigairo aung yena.</VERS>
      <VERS vnumber="14">Ayenu nona nuna yore-yare aung-kamore yenu aune dora botiyo baina tawingauna atu kasa yenu nung nona kauyena.</VERS>
      <VERS vnumber="15">Ayero giro nung baungno tawing auna maung zora-una atu buro punu emoamimene nung pugainu baung tawing nuna-una yero pu diya yero nasani nauna.</VERS>
      <VERS vnumber="16">Anasani nung pura ma minari kotuna. Noeno oko emo mene nona minao enanung eno oko pugao yewa. Ayero yewa aune nung dubo kapetegairo</VERS>
      <VERS vnumber="17">eyero sena, ‘Mama nana-una buro-mani daigairo nowa amimene nona tame atuneya. Arata nane mene zo etu mitasani meri maganena.</VERS>
      <VERS vnumber="18">Saineba, na iropuro mama nana auna atu baungno nung eno eyero sarinena,</VERS>
      <VERS vnumber="19">“Mama, na gitau pasena Tuwa Bayau eno yero ning eno yewang. Arare yemena nono yero mani nina yarineni? Nine na yausero mani nana oko sarinesa. Ning na pumasa soumani nina gege nane.” Na mama eno ayero sarinena.’</VERS>
      <VERS vnumber="20">Ayero sero iropuro maungna-ina baungna. Nung butunenu maung mene nungake atu gigina. Giro yo-auno sungno baungno mani nuna saniro toko yena ara.</VERS>
      <VERS vnumber="21">Ayero yenu mani mene nung eno eyero sena, ‘Mama, na gitau pasena TuwaBayau eno yero ning eno yewang. Arare yeme ning na maze mani nana ayero naeno oko sase.’</VERS>
      <VERS vnumber="22">Ayero sena, arata maung mene buro-mani nuna eno eyero sena, ‘Ewiya maninana me, arare niye taung wori iwaing-kawaing awiya mena puro buro nung enowosogaya pumae. Ayero yero wawong soro nuna-una ling zo pugae. Ayero te sogate nuna-una wosogaipu pumae.</VERS>
      <VERS vnumber="23">Ayero yero aune bulimakao mani taung gawire awiya puro buro depumininasani yawa yawa yanene.</VERS>
      <VERS vnumber="24">Noeno okowata, mani nana ewiya magayena asinasani nona amimene kasayetiya. Mani tara yena amimene nupema kapetegairo bumiya.’ Ayero senu awongzayero yawa yawa yewa ara.</VERS>
      <VERS vnumber="25">Anewa muwo mani nuna nung bure atu butunete garo bautara kasa yero nawuinewa bewing duruka nigiro</VERS>
      <VERS vnumber="26">buro-mani zo yausero atata yena, ‘Tani owiya noeno nei?’ Ayero atatayenu</VERS>
      <VERS vnumber="27">buro-mani mene nung eno eyero sena, ‘Meta nina bumiya, aeno maung ninamene bulimakao mani taung gawire zo detiya. Noeno okowata, mani nuna kapetegairo bumi nung pumi iwaing mitiya.’</VERS>
      <VERS vnumber="28">Ayero senu mani muwo mani nung tini kapenu dung yero baungno gare atutowao awang sero yangduna.</VERS>
      <VERS vnumber="29">Ayero yenu maung mene kasa yero buro korayao buro nasani nung yunu nungge abena maung eno eyero sena, ‘Na dawang bainakama nibamu sou buro ninayero nona. Na ge nina zo oko dewang. Arata ning nane otao mani nana auneyawa yawa yanenese wo zo za na eno oko pugao yero nosa.</VERS>
      <VERS vnumber="30">Arata mani nina awiya nung towangna bauno eno nasani nona nina sisigairoaung yero kapete gairo bumi aune ning nung kotungno sesesa bulimakao manitaung gawire zo dero ainei!’</VERS>
      <VERS vnumber="31">Ayero senu giro maung mene eyero sena, ‘Bouwa, nao zo be giti demamitonano, arare nona nana apakana awiya nina gege ara.</VERS>
      <CAPTION vref="32">Diya zo mene buro meko yena auna ge eniya.</CAPTION>
      <VERS vnumber="32">Arata yeme name yawa yawa yanane moko naname iwaing yaise. Noenookowata, meta nina magayena amimene seka yero iropumiya. Nung tara yenaamimene kasa yetiya. Arare nung eno yawa yawa nenane teng niya.’”</VERS>
    </CHAPTER>
    <CHAPTER cnumber="16">
      <VERS vnumber="2">Ayero sewa nung nigiro mani awiya yausenu bunu nung eno eyero sena, ‘Ningburo nono yero nesa ge bowi nina seseya nigeni? Ning buro nana oko kora yerodiya yero nosi siya, aeno ning diya yao buro nana yaine yao teng oko. Ararening baungno buro yero nosa auna ge gayao puro buro gipasa gane.’</VERS>
      <VERS vnumber="3">Ayero senu buro diya nao mani awiya dubo mene eyero kotuna, ‘Burora maungmene buro sorai aune na nono yarineni? Na buro mou-mesa yao awiya yao ineteng oko, nupema na nona eno emo eno isa sarinena, awiya na meng garinena.</VERS>
      <VERS vnumber="4">Aeno burora maung mene na awang sai aune emo ena mene na otao yero garonunae-una yuno kora yaese sero na tani zo yari kotupunena.’</VERS>
      <VERS vnumber="5">Ayero sero nung emo ena abena nunae nuna-una atu mitina awong awiyanata-nata yausenu dekaong-dekaong bamuwa. Aune nung zo eno eyero sena, ‘Ningabena nazigo burora maung nana auna atu mitiye?’</VERS>
      <VERS vnumber="6">Ayero senu nung abena eyero sena, ‘Kerosinina daramu mamanikaka 100.’Ayero senu nung eyero sena, ‘Nonana doket nina era. Arare mena adungno 100disero 50 gae.’</VERS>
      <VERS vnumber="7">Ayero sero emo zo eno eyero sena, ‘Abena nana nazigo nina-ina atumitiye?’ Ayero senu nung eyero sena, ‘Beki wuit 100.’ Ayero senu nung nungeno eyero sena, ‘Ning nonana doket nina puro 100 disero 80 gae.’ Buro diyayao mani mene ayero yaese senu yewa.</VERS>
      <VERS vnumber="8">Arare burora maung mene buro diya yao mani tani yena auna susuwa giginuemo kotumaore mene yaine yao yena, aeno nung mani awiya bowi yena. Awiyanoeno okowata, tawingna nona eno dubo-dubo yero nowa amimene otao mani nunaeaune dema nasani emo kotumaore mene yaine yero nowa. Arata uritira waegaoeno dubo-dubo yero nowa awong amimene tawingna nona eno emo kotumaore meneyaine yero nowa aine oko yero nowa.</VERS>
      <VERS vnumber="9">Na memokoba nibamu niye eno sinena. Niye moni tawing euna mene otao-gamaoyepu. Ayero yaya ago moni puro naora be aung yai aune awong niye puro pugaro mitao gege mitao auna pugarineya.</VERS>
      <VERS vnumber="10">Arata zo nung nona maingkoka diya yero baingtariniya amimene deka ayeronona baina zo diya yero baingtariniya. Ora zo nung nona maingkokaka aunaburo oko yero baingtao yariniya amimene deka ayero buro baina zo awiya okoyero baingtao yariniya.</VERS>
      <VERS vnumber="11">Ora niye moni tawing euna awiya diya pore yarineya, awiya awe mene noname niye eno pugai diya yarinei?</VERS>
      <VERS vnumber="12">Ora niye nona emo zora awiya diya oko yero baingtao yarineya, awiya awemene nona ninae pugai pumarinei?</VERS>
      <VERS vnumber="13">Mani dekaongka mene emo diya etobe nunato-una atu sou buro yaine yaoteng oko ara. Awiya nung zo eno otao nasani zo eno iwo yariniya. Nupema zotumo didinasani zo bereya yariniya. Niye deka ayero Tuwa Bayaura sou buronasani aune wau monina sou buro etobe deka ayero yao ine awiya teng okoarauwa.”</VERS>
      <CAPTION vref="14">Yesura Bowi Iwaing amimene Mosera sao tauyao ge daigatiniya.</CAPTION>
      <VERS vnumber="14">Farisayo awong moni eno dubo-dubo yero nasani nauwa, arare Yesu mene gesena awiya nigiro ge nuna aeno sero gero iwa.</VERS>
      <VERS vnumber="15">Ayero yewa nung awong eno eyero sena, “Niye emo bauno mene niye gayaiwaing yaise yero nowa. Arata Tuwa Bayau mene moko ninae gosinoiya. Nona emomene gosinowa iwaing yero noiya awiya Tuwa Bayau mene gosinoi nona mekonibamu yero noiya.</VERS>
      <VERS vnumber="16">Mosera sao tauyao ge aune porofetera ge awiya tauyero mitawe dunu Yohanekasa yena be aune aung yena. Aung yenu atu zayero Tuwa Bayau nata Tuwa yeronariniya auna Bowi Iwaing sero butunowa. Arare emo bauno apakana TuwaBayaura napora babari tau-tataware yero nowa.</VERS>
      <VERS vnumber="17">Uritire tawingne auna be besugariniya awiya nona eo yao gege. Arata saotauyao gera owe maing maingkoka nibamu zo awiya duwao aung yao ine teng okoara.</VERS>
      <CAPTION vref="18">Yesu mene yu aro wina-yangduwaora ge sena.</CAPTION>
      <CAPTION vref="18">
        <xref fscope="Mt 5:31-32">Mt 5:31-32</xref>; 19:9;<xref fscope="Mk 10:11-12">Mk 10:11-12</xref></CAPTION>
      <VERS vnumber="18">Emo zo nung bauno nuna doro bauno sekawa atariniya, awiya nung kumayetiya ayao ine yariniya. Nupema emo zo nung bauno emo zo mene gitau atiroyangduna awiya atariniya, awiya nung dema kuma yariniya.</VERS>
      <CAPTION vref="19">Wau moni emoto Lasarora ungwe.</CAPTION>
      <VERS vnumber="19">Gitau wau moni emo zo nasani nauna. Nung taung wori owere ipu ewa-gaewayao gege puro wosogati nasani nauna. Ayero nasani wari be sero ana-boneneyero nasani yawa yaware nasani nauna.</VERS>
      <VERS vnumber="20">Be aune emo bogamasa zo garo be nuna auna nugu atu adungno desetiromitima nauna, yazo nuna Lasaro. Taung nuna bozo mene minao.</VERS>
      <VERS vnumber="21">Nung nona susuna wau emora tewora atu wosai puro minari sero diya nauna. Atu mitasani naunu sino mene buro bozo nuna sasaing miniro saero nauwa.</VERS>
      <VERS vnumber="22">Ayero nawe duwato emo bogamasa awiya magayenu angelo mene puro baungnoAbraham aune dema tairo pugaiwa mitina ara. Ayero yenu aune wau emo magayenumutewa ara. Mutewa nung kowa iyaore auna atu mitasani yaya baina tapunasaninauna ara.</VERS>
      <VERS vnumber="23">Ayero nasani diti yero Abraham ake-akemo atu mitinu Lasaro mene nugunung aune dema mitinu gigina ara.</VERS>
      <VERS vnumber="24">Ayero yero nung aiyamama sero eyero sena, ‘O mama nana Abraham, ning naeno yo aung. Ning Lasaro iyengti wawong soro dung nuna oura dusero puro buropugai ewawa nana iyang maingkoka yae. Na iyao mene awini yaya mekotapunena.’</VERS>
      <VERS vnumber="25">Ayero senu Abraham mene abena eyero sena, ‘Mani nana, ning gitau sekamitauwasa be aune zamena simena tame atu mitasani nona ipu ewa-gaewa yaopupunasani nauwasa. Arata Lasaro mene zo nona memeko-mameko pupunasaninauna. Arare yeme napo euna atu nung mitao nuna iwaing taungno mitiya. Ayeromiti ning zo yaya tapunasani mitesa.</VERS>
      <VERS vnumber="26">Arata awiya gege okowata, nona zo dema mitiya. Ninae-ina arita nanae-unatowang watiyo bainakama mitoiya. Arare emo awong etu mitowa amimene watiyoawiya yauseuno ninae-ina babari yaya teng oko yariniya. Deka ayero emo agewaauna atu mitowa amimene watiyo yauseuno nana-una bumao ine awiya dema tengoko ara.’</VERS>
      <VERS vnumber="27">Ayero senu wau moni emo mene eyero sena, ‘Mama, eyao eno na ningyausinena. Ning Lasaro sasa nung mama nana-una gare babaise sinena.</VERS>
      <VERS vnumber="28">Na metamani nana wawong zo miteya. Awiya Lasaro mene baungno getau-tataware yao awong eno saise awong nete masi euna buro yaya baina tamowisero sinena.’</VERS>
      <VERS vnumber="29">Ayero senu Abraham mene eyero sena, ‘Awong Mosera ge mitiya, o nupemaporofetera ge mitiya, arare awong ge awiya nigaese.’</VERS>
      <VERS vnumber="30">Ayero senu wau moni emo mene eyero sena, ‘O mama nana Abraham, awiyateng oko niya. Arata magayao zo mene biritira atu iropuro baungno nunae-unakasa yero ge sai nigiro dubo darawa yarineya.’</VERS>
      <CAPTION vref="31">Tani meko mene emora kotumao sisigatinoiya.</CAPTION>
      <CAPTION vref="31">
        <xref fscope="Mt 18:6-7">Mt 18:6-7</xref>, 21-22;<xref fscope="Mk 9:42">Mk 9:42</xref></CAPTION>
      <VERS vnumber="31">Ayero senu Abraham mene eyero sena, ‘Awong Mosera geta porofetera ge okonigao yarineya, awiya emo zo mene biritira atu nupema iropuro baungno ge saigaya me oko yariniya.’”</VERS>
    </CHAPTER>
    <CHAPTER cnumber="17">
      <VERS vnumber="2">Emo ayao amimene mani maingkoka zo yumai pasena tamoiye sero, niyebere-bere daba bainakama zo emo auna dube kimegairo wito kurura atu teugayagutero tura babai teng yariniya. Noeno okowata, emo amimene pasena oko yaoreoura gutero magayariniya, awiya nona eo yao gege. Arata nung pasena yai auneTuwa Bayau mene abena pugariniya, awiya nona mou-mesa yao.</VERS>
      <VERS vnumber="3">Niye nika niyetope diya yero baingtipu. Otao nina pasena yai giro ningnitope nung awang se. Nupema nung dubo darawa yai giro ning dema pasena nunayangdo.</VERS>
      <VERS vnumber="4">Nupema nung pasena ning eno be 7 ayao wari zore yariniya, arata nungnupema tera kapetegairo ning eno eyero sariniya, ‘Na dubo darawa nena.’Ayero sinai be 7 yai saineba ning pasena nuna yangduwarinesa ara.” Ayerosena arauwa.</VERS>
      <CAPTION vref="5">Tumo diyaora susuwa.</CAPTION>
      <VERS vnumber="5">Aposolo mene Tuwa eno eyero sewa, “Ning tumo diyao nanae inasatauyaise.”</VERS>
      <VERS vnumber="6">Ayero sewa Tuwa mene eyero sena, “Tumo diyao ninae awiya i memaingkokaka zo ine bairo baina yatiya, awiya niye i baina oeno eyero sateya,‘Ning etu zokero baungno wito towang atu dopero bayase.’ Ayero saya ge ninaedimatiya arauwa.</VERS>
      <CAPTION vref="7">Buro maina susuwa.</CAPTION>
      <VERS vnumber="7">Ayero ninae-ina mani sou zo mene ma buro nete ta bulimakao diya nete turenupema kapete gairo bung nape yai aune diya nuna mene, ‘Ning mena bungadungno nona minase,’ ayero sarinita?</VERS>
      <VERS vnumber="8">Aung ara. Nung nung eno eyero sariniya, ‘Ning nona minao nana sairo korayero mo neyang yao awiro aune nona nana dungno puro bung. Na nona minanateng yai aune ning ago nona minase.’</VERS>
      <VERS vnumber="9">Ayero soumani mene buro nung eno sao awiya yai aune diya nuna mene nungeno dange sarinita? Aung ara.</VERS>
      <VERS vnumber="10">Susuwa ninae deka ayero mitiya. Tuwa Bayau mene buro niye eno pugainaawiya yero besugairo aune eyero sepu, ‘Naeka buro-mani me ungta sinesa. Buronae eno sao awiya gege yetenane.’ Ayero sepu.” Ayero sena arauwa.</VERS>
      <CAPTION vref="11">Yesu mene emo wawong etobe bozo tauyaore awiya korayena.</CAPTION>
      <VERS vnumber="11">Yesu nung Yerusalem babari sero nagibe atu ang yero Samaria towangGalilaya towang atu bautunete</VERS>
      <VERS vnumber="12">kasa napo zora yena. Ayero yenu emo bozo tauyaore wawong etobe amimeneburo nung nagibe atu tamuwa.</VERS>
      <VERS vnumber="13">Awong ake ina atu dopero yausero eyero sewa, “Yesu, emo tuwa, ning naeeno yo aung.”</VERS>
      <VERS vnumber="14">Ayero sewa nung awong giro eyero sena, “Niye baungno taung aingso ninaepirisa eno gipepu giro iwaing yeteya asae.” Ayero senu awong ang yerobautunewa taung aingso nunae iwaing yena ara.</VERS>
      <VERS vnumber="15">Ayero yenu nunae-una emo zo mene taung nuna iwaing yenu giro wawa seroTuwa Bayaura yazo bowire de ika gatinasani yesese yena ara.</VERS>
      <VERS vnumber="16">Yesese yero baungno Yesura-una tera atu boma gaero benaung koingtawingna gairo nung eno dange sena. Nung awiya Samaria emo ara.</VERS>
      <VERS vnumber="17">Yesu mene giro eyero sena, “Na emo wawong etobe kora yetena iwaingyeteya, arata 9 awiya natu mitei?</VERS>
      <VERS vnumber="18">Ayero emo 9 apakana yesese yero Tuwa Bayaura yazo bowire de ika gateyateng yatiya, arata emo Yuda oko amimene nata yesese yero bumiya era.”</VERS>
      <VERS vnumber="19">Ayero sero nung eno eyero sena, “Ning iropuro baung nase. Tumo diyaonina mene yeti ning iwaing yetesa.” Ayero sena arauwa.</VERS>
      <CAPTION vref="20">Tuwa Bayau nata Tuwa yero nariniya auna be bumariniya.</CAPTION>
      <CAPTION vref="20">
        <xref fscope="Mt 24:23-28">Mt 24:23-28</xref>, 37-41</CAPTION>
      <VERS vnumber="20">Farisayo mene Yesu atata yero sewa, “Be noune Tuwa Bayau nata Tuwa yeronariniye?” Ayero atata yero sewa giro Yesu mene ge nunae abena eyero sena,“Tuwa Bayau nata Tuwa yero nariniya auna be awiya emora diti mene gao tengoko ara.</VERS>
      <VERS vnumber="21">Nupema awong ge eyero sao teng oko, ‘E gipu. Nung etu mitiya era.’ Ora,‘Nung agewa zora otu mitiya ora.’ Sana nigipu. Tuwa Bayau nata Tuwa yero naoawiya ninae-ina towang mitiya ara.”</VERS>
      <VERS vnumber="22">Ayero sero buro-mani nuna eno eyero sena, “Nete ago niye na Emora Manikau nasani wari be dekaongka gege niye aune dema nanese kotumariniya, aratana niye aune dema oko narinena.</VERS>
      <VERS vnumber="23">Awong niye eno eyero sarineya, ‘Gipu, nung otu mitiya.’ Ora, ‘Gipu, nungetu mitiya.’ Ayero saya niye oko baungno awong ago yae.</VERS>
      <VERS vnumber="24">Awiya noeno okowata, be bibiya papari-papari noi waegao awiya waegairobaung uriti agewara atu besugatinoiya, deka ayao ine na Emora Mani mene bena kasa yarinena aune ayero yarinena.</VERS>
      <VERS vnumber="25">Arata gitau na yaya buro witao tamarinena. Tamana emo yeme tawingna etuneya amimene na bauta potero duwarineya.</VERS>
      <VERS vnumber="26">Tani gitau Noa wangna oko witaore nasani nauwa deka ayao ine naya naEmora Mani kapetegairo barinena.</VERS>
      <VERS vnumber="27">Awong ou oko bumaore nona pupunasani mininasani anasani bauno wina-pitiyero atitinasani nauwa. Ayero nasani nauwita asero newa Noa wangna witinaara. Witinu ou wori baina buro awong worero aung yena.</VERS>
      <VERS vnumber="28">Emo yazo Loto nasani nauna be aune deka ayero nasani nauwa. Awong nonamininasani nona wina-piti nasani minao buro nasani garo nasani awinasaninawe duwa</VERS>
      <VERS vnumber="29">Loto mene napo Sodom doro daigati nenu wari be aune awetu iyaore uritiraatu wa sigoru mene wosaine yero emo bauno apakana awero aung yena ara.</VERS>
      <VERS vnumber="30">Emo mene deka ayero nasani kotumao nunae puro pu tawingna burora gaironaya na Emora Mani kasa daung yarinena.</VERS>
      <VERS vnumber="31">Be aune zo nung garo nuna-una opesara atu mitariniya amimene nona-owinuna gare mitiya awiya pumari oko towaise. Ora zo nung bure atu nariniyaamimene oko kapete gairo nape babaise.</VERS>
      <VERS vnumber="32">Niye tani Lotora bauno auna-ina kasayena <NOTE type="study">+  17:32  Lotora aro. Tuwa Bayau mene Loto aro mani awisore napo Sodom yangdorobaung diri yari bautunasani diti ye ago gao awang sena. Arata Lotora aromene napo nuna nupema gari sero diti ye ago gainu iyao mene wosiro nungworenu magayena ara.</NOTE> awiya kotungpu.</VERS>
      <VERS vnumber="33">Zo nung nao nuna tawingna awiya puro nari kotumariniya amimene tawingnanao nuna awiya yangduwariniya. Arata zo nung nao nuna na eno duwariniyaamimene nao iwaing tamariniya.</VERS>
      <VERS vnumber="34">Na sana nigipu. Ping aune emo etobe masi dekaongka auna awinayato na zopuro zo duwarinena.</VERS>
      <VERS vnumber="35">Bauno etobe mene ma yetinasani mitayato na zo puro zo duwarinena.</VERS>
      <VERS vnumber="36">[Emo etobe bure atu nayato na zo puro zo duwarinena.]”</VERS>
      <CAPTION vref="37">Bauno zo mene zaz nung soremaise sena auna ge eniya.</CAPTION>
      <VERS vnumber="37">Ayero senu awong ge awiya nigiro eyero sewa, “Emo tuwa, nona awiyanaina atu kasa yariniye?” Ayero sewa Yesu mene ge pungyero eyero sena,“Buro awinoi ni owa mene boingsa giro dowinowa ara.”</VERS>
    </CHAPTER>
    <CHAPTER cnumber="18">
      <VERS vnumber="2">“Emo zaz zo napo zora mitauna amimene Tuwa Bayau ta emo awiya oko awangyero nasani nauna.</VERS>
      <VERS vnumber="3">Napo auna bauno gamo yu magayao zo nasani nauna amimene zazra-inaozaung-zaung kasa yero eyero sero nauna, ‘Iwo nana mene na yora initinoiya, arare ning na soreung.’</VERS>
      <VERS vnumber="4">Ayero sero naunu zaz mene ge nuna oko nigao doro nawe aune eyero kotuna,‘Na Tuwa Bayauta emo awiya awang oko yero nona,</VERS>
      <VERS vnumber="5">arata bauno gamo ewiya nung buro baina na eno pugatinoiya. Neteozaung-zaung nana-una butunai na bereya yoiye, na nung kotora atu gerasoremane.’”</VERS>
      <VERS vnumber="6">Tuwa mene ge pungyao awiya sero aune eyero sena, “Niye zaz meko auna geawiya nigiro susuwa eyero gipu.</VERS>
      <VERS vnumber="7">Tuwa Bayaura gerao dubu nung ping iya yausinasani nowa awong awiya TuwaBayau mene kotora atu gera soremarinita?</VERS>
      <VERS vnumber="8">Yore. Na meba sinena. Nung awong mena gera soremariniya. Arata na EmoraMani mene nupema tawingna kapetegairo buro emo tumo diyaore ena isa sinasaninaya tamarinenita?” Ayero sena arauwa.</VERS>
      <CAPTION vref="9">Farisayo zo aune takis pumao emo zo auna ge eniya.</CAPTION>
      <VERS vnumber="9">Emo ena awong nuka nuyetope gosinauwa emo pewayao naunu otao mani ena zogosinauwa meko yero nauna awong aeno Yesu mene ge eniya eyero sena,</VERS>
      <VERS vnumber="10">“Emo etobe awongto isa sari sero witi Tuwa Bayaura ibu bainana yewatoara. Zo nung Farisayo, zo nung takis pumao emo ara.</VERS>
      <VERS vnumber="11">Farisayo awiya dopero mitasani moko nuna mene isa eyero sena, ‘O TuwaBayau, na emo ena ine oko ara. Ayero nasani giro na ning eno dange sinena. Awong awiya ugaing yao emo, tani meko nao emo, aune kuma yao emo ara. Aratana awong ine oko ara. Nupema, na takis pumao emo eine oko ara.</VERS>
      <VERS vnumber="12">Na Sande dekaongka auna be etobe ayao nona seminiro nona. Arata nonaapakana pupunona awiya gausero dubu wawong etobe yero zo ning eno pugatinonaara.’</VERS>
      <VERS vnumber="13">Isa ayero sena ara, arata takis pumao emo awiya ake ina atu dopero ditiika uritira yao awang yena. Nung pasena nuna giginu baina yenu menggatinasani isa eyero sena, ‘O Tuwa Bayau, na pasena emo. Ning na ao-di.’”Yesu mene ungwe awiya diro aune eyero sena,</VERS>
      <VERS vnumber="14">“Na niye eno sane. Takis pumao emo awiya Tuwa Bayau mene nung emopewayao ayero senu nung kapete gairo garo nuna-una baungna. Arata emo zoawiya aung ara. Noeno okowata, zo nung taung puro witariniya, awiya TuwaBayau mene nung puro wosariniya. Arata zo nung wosiro nariniya, awiya TuwaBayau mene yazo nuna de ika yariniya.” Ayero sena arauwa.</VERS>
      <CAPTION vref="15">Yesu mene mani mamanikaka gao yena.</CAPTION>
      <CAPTION vref="15">
        <xref fscope="Mt 19:13-15">Mt 19:13-15</xref>;<xref fscope="Mk 10:13-16">Mk 10:13-16</xref></CAPTION>
      <VERS vnumber="15">Emore baunone awong Yesu mene mani mamanikaka gao yaise sero puronuna-una bamuwa. Arata buro-mani nuna mene gigiwa meko yenu awong gona yewa.</VERS>
      <VERS vnumber="16">Ayero yewa arata Yesu mene mani mamanikaka nuna-una bumaese sero eyerosena, “Niye mani mamanikaka dopu nana-ina bumae. Nagibo nunae oko gazae. Awong ayao amimene Tuwa Bayaura napo auna gerao ara.</VERS>
      <VERS vnumber="17">Na ge memokoba nibamu niye eno sinena. Zo nung tumo diyao manimamanikakara ine aung amimene Tuwa Bayaura nape babao ine teng oko.” Ayerosena arauwa.</VERS>
      <CAPTION vref="18">Emo gitau yao wau monine auna ge.</CAPTION>
      <CAPTION vref="18">
        <xref fscope="Mt 19:16-30">Mt 19:16-30</xref>;<xref fscope="Mk 10:17-31">Mk 10:17-31</xref></CAPTION>
      <VERS vnumber="18">Gitau yao zo mene Yesu atata yero eyero sena, “O gipao emo iwaing, nanono yero nao me iwaing tamarineni?”</VERS>
      <VERS vnumber="19">Ayero senu Yesu mene abena eyero sena, “Ning na iwaing asinasaniiwaingna susuwa gosinesita? Tuwa Bayau nata iwaing.</VERS>
      <VERS vnumber="20">Ning Tuwa Bayaura sao tauyao ge gosinosa: ‘Kuma oko yase; Ning emo okodasa magayae; Ning ugaing oko yase; Ning emo zo gera pugari ge oko iwase; Ning ai maungnena ge diung.’ Sao tauyao ge ayero mitiya.”</VERS>
      <VERS vnumber="21">Ayero senu gitau yao emo mene eyero sena, “Na mani maingkore ge awiyaapakana diungno butunawe emo yetena.”</VERS>
      <VERS vnumber="22">Ayero senu Yesu mene nigiro eyero sena, “Ning buro zo duwasa mitoiya, awiya ye. Ning baungno nona nina apakana pugasa emo mene zuma gaero pumayawau moni nina awiya emo bogamasa eno bono ye pumae. Ayero yasa aune wau ninauritira atu mitariniya. Ayero aune buro na ago yase.”</VERS>
      <VERS vnumber="23">Ayero senu emo gitau yao amimene ge awiya niginu dubo nuna mou-mesayena. Noeno okowata, nung wau moni bainane.</VERS>
      <VERS vnumber="24">Ayero yenu Yesu mene giro eyero sena, “Emo wau moni witaore amimeneTuwa Bayaura napo auna babaora buro bainakama yarineya.</VERS>
      <VERS vnumber="25">Wo kamel mene zai mo gayao auna enora towao awiya teng oko. Deka ayeroemo wau moni witaore mene Tuwa Bayaura napo auna babao awiya deka tengoko.”</VERS>
      <VERS vnumber="26">Ayero senu emo ge awiya nigiro eyero sewa, “Arare awe mene uritirabaungno nao me iwaing awiya tamao teng niye?”</VERS>
      <VERS vnumber="27">Ayero sewa Yesu mene eyero sena, “Nona emo mene yao ine teng oko awiyaTuwa Bayau mene yai teng yariniya.”</VERS>
      <VERS vnumber="28">Ayero senu Petoro mene eyero sena, “Sana nigi. Nae napore nona-owinanae apakana doro ning ago nasani nonane.”</VERS>
      <VERS vnumber="29">Ayero senu Yesu mene awong eno eyero sena, “Na memokoba nibamu niye enosinena. Zo nung Tuwa Bayau nata Tuwa yero nariniya auna ge bowi babaise seronapo nunata bauno nunata metamani nunata maung aire nunata mani awiso nunaduwariniya, awiya</VERS>
      <VERS vnumber="30">abena Tuwa Bayau mene yeme tawingna etu abena nuna bainakama pugariniya. Nupema ago nung eno nao me iwaing pugariniya.” Ayero sena arauwa.</VERS>
      <CAPTION vref="31">Yesu nung magayero iropariniya auna ge nupema senu be etama yena.</CAPTION>
      <CAPTION vref="31">
        <xref fscope="Mt 20:17-19">Mt 20:17-19</xref>;<xref fscope="Mk 10:32-34">Mk 10:32-34</xref></CAPTION>
      <VERS vnumber="31">Yesu mene buro-mani 12 sero puro gitau baungno awong eno eyero sena,“Sana nigipu. Yeme name Yerusalem babari sero wiwitinenane era. Arare gegitau porofete mene Emora Mani eno gaewa awiya me yariniya.</VERS>
      <VERS vnumber="32">Awiya emo mene na puro pu emo Yuda oko auna waweng garineya. Ayero yayana izi nasani na eno nao meko nasani begura pise nana tame garineya.</VERS>
      <VERS vnumber="33">Ayero yero awong na waung mene yanakana dero aune na daya magayarinena. Magayana wari be etama aung yai aune nupema iroparinena.”</VERS>
      <VERS vnumber="34">Ayero sena, arata buro-mani mene ge awiya nigiwa gera susuwa oko kasayaoyena. Awong ge auna susuwa kau yero iwawa yewa.</VERS>
      <CAPTION vref="35">Yesu mene emo diti guma yao zo kora yena.</CAPTION>
      <CAPTION vref="35">
        <xref fscope="Mt 20:29-34">Mt 20:29-34</xref>;<xref fscope="Mk 10:46-52">Mk 10:46-52</xref></CAPTION>
      <VERS vnumber="35">Yeriko nape atu emo diti guma yao zo mene nagibo deungbera atu adungnoemo bauno eno moni isa sinasani mitina. Ayero nasani mitinu Yesu mene napoauna nugu kasa yena.</VERS>
      <VERS vnumber="36">Kasa yenu emo amimene emo bauno witao butunewa auna bewing nigiro emoena atata yero sena, “Awong ewiya no nei?”</VERS>
      <VERS vnumber="37">Ayero senu awong nung eno eyero sewa, “Yesu Nasaretera emo amimenebutuniya.”</VERS>
      <VERS vnumber="38">Ayero sewa giro nung yausero be kerero eyero sena, “Yesu ning Dawidirasai, ning na eno yo aung!”</VERS>
      <VERS vnumber="39">Ayero senu emo gitau ang newa amimene nung gona nasani nung ge duwaisesewa. Arata nung nupema wawa bainakama sero sena, “O Dawidira sai, ning naeno yo aung!”</VERS>
      <VERS vnumber="40">Ayero senu Yesu mene nigiro nagibe atu dopero awong eno eyero sena,“Puro nana-ina bungpu.” Ayero senu puro bung nugu yewa Yesu mene atatayero sena,</VERS>
      <VERS vnumber="41">“Na no ning eno yanese sinesi?” Ayero senu nung eyero sena, “Tuwa, nasasa diti moko nana iwaing yaise sinena.”</VERS>
      <VERS vnumber="42">Ayero senu Yesu mene nung eno eyero sena, “Diti moko nina iwaing yaise. Tumo diyao nina-una teng ning iwaing nesa.”</VERS>
      <CAPTION vref="43">Zakayora ungwe.</CAPTION>
      <VERS vnumber="43">Ayero sinenu diti moko nuna iwaing yenu nung soma nupema gigina. Ayeroyenu emo bauno mene tani awiya giro Tuwa Bayau bowi yewa.</VERS>
    </CHAPTER>
    <CHAPTER cnumber="19">
      <VERS vnumber="2">Aune napo auna emo zo nasani nauna yazo nuna Zakayo. Nung emo takispupunasani nauwa auna diya zo. Arare nung moni witaore ara.</VERS>
      <VERS vnumber="3">Nung amimene Yesura benaung giro baingtari kotuna, arata emo bauno witaomitiwa amimene nung gazewa nung Yesu gao teng oko yena. Noeno okowata, nungemo apungka.</VERS>
      <VERS vnumber="4">Aeno nung gitau sungno baungno Yesu etu butunai garinena asero witi izora yena.</VERS>
      <VERS vnumber="5">Ayero mitinu Yesu agewa auna buro diti ika yero nung eno eyero sena,“Zakayo, ning mena wosiro bung. Yeme na garo nina-ina atu witiro miteteawarinena.”</VERS>
      <VERS vnumber="6">Ayero senu nung mena wosiro buro yawa yawa nasani Yesu puro baung garonuna-una yena.</VERS>
      <VERS vnumber="7">Anenu emo bauno daigairo mene gigiwa meko yenu Yesu eno ge bautarasinasani eyero sewa, “Nung baungno pasena emo ouna gare atu awari serobautuniya, owiya!”</VERS>
      <VERS vnumber="8">Zakayo nung dopero Tuwa eno eyero sena, “Tuwa, sana nigi. Na nona-owinana puro dubu etobe gurutu yero zo puro emo bogamasa eno pugarinena. Nupemana gitau ge iwero emo zora nona dekaongka ugaing pumuwingta, awiya na abenanuna siwongpatige ayero pugarinena.”</VERS>
      <VERS vnumber="9">Ayero senu Yesu mene nung eno eyero sena, “Yeme Tuwa Bayau mene emobauno garo euna awiya pumiya. Emo ewiya dema nung Abrahamna saisibuna aunazo.</VERS>
      <VERS vnumber="10">Na Emora Mani mene emo tara yao eyao ine ewiya kau yero taungno korayari bumuwang.” Ayero sena arauwa.</VERS>
      <CAPTION vref="11">Buro-mani wawong eto amimene moni pumuwa auna ge eniya.</CAPTION>
      <VERS vnumber="11">Ayero senu nigiwa aune nung susuuno ge eniya zo sena. Noeno okowata, nung kasa Yerusalem gatinenu awong eyero kotumuwa, “Yeme Tuwa Bayau nataTuwa yero nariniya.”</VERS>
      <VERS vnumber="12">Ayero kotupunewa giro nung ungwe zo didinasani eyero sena, “Emo bainazo nung tawing zo omete-oko auna babai emo tuwara putoung nung eno pugayakapetegairo bari sena.</VERS>
      <VERS vnumber="13">Ayero yari sero buro-mani nuna wawong eto yau senu bumuwa awong eno monibono yero 200 kina 200 kina pugainu pumuwa aune eyero sena, ‘Niye moniemimene buro yaya zamai puro naya na kapetegairo bumane.’</VERS>
      <VERS vnumber="14">Ayero sero doro bautunenu tawing nuna auna emo bauno mene nung bereyayenu giro ge pugaiwa puro nung ago yero bamuwa ara. Baungno kasa yero eyerosewa, ‘Emo amimene emo tuwa nanae yao awang sinenane.’</VERS>
      <VERS vnumber="15">Ayero sewa, arata saineba awong emo tuwara putoung nung eno pugaiwa punaara. Putoung pugaiwa puro kapetegairo buro tawing nuna-una kasa yeroburo-mani wawong eto gitau moni pugaina awong awiya yau saese senu yau sewabumuwa ara. Bumuwa nung awong moni buro yewa nazigo kasayeni awiya garisena.</VERS>
      <VERS vnumber="16">Arare buro-mani zo mene nuna-una kasayero eyero sena, ‘Emo tuwa, 200kina na eno pugasa amimene buro yetena 2,000 kina nupema kasayetiya.’</VERS>
      <VERS vnumber="17">Ayero senu emo tuwa mene nung eno eyero sena, ‘Ning buro-mani iwaing. Ning nona maingkokaka awiya iwaing diya yetesa, arare ning yeme napo wawongetobe ayao awiya diya yasese pugarinena.’</VERS>
      <VERS vnumber="18">Ayero senu buro-mani zo mene buro eyero sena, ‘Emo tuwa, 200 kina na enopugasa amimene buro yetena 1,000 kina kasayetiya.’</VERS>
      <VERS vnumber="19">Ayero senu emo tuwa mene nung eno eyero sena, ‘Na ning napo wawong zoawiya diya yasese pugarinena.’</VERS>
      <VERS vnumber="20">Ayero senu aune buro-mani zo mene buro eyero sena, ‘Emo tuwa, 200 kinanina mitiya era. Na gitau mo be zora pugairo sikigaingwa mitoiya era.</VERS>
      <VERS vnumber="21">Awiya noeno okowata, na susuwa nina gosinona. Ning nona eno dubo-dubonasani tau-tataware yero nosa. Nona mani zo mene pugatinoi mitoiya awiyanine pupunosa; nona mani zo mene urinoiya awiya nine pupunosa; aeno na ningawang yero nona.’</VERS>
      <VERS vnumber="22">Ayero senu emo tuwa mene buro-mani aeno eyero sena, ‘Ning buro-mani mekonibamu ara. Ge nika nina eno na ning gera pugatinena. Ning susuwa nanagosinosa asinesa. Na nona eno dubo-dubo nasani tau-tataware yero nona. Anasani nona emo ena mene pugatinowa mitoiya awiya nane pupunona. Nupemanona emo ena mene urinowa awiya nane pupunona, ayero sinesita?</VERS>
      <VERS vnumber="23">Aune ning noeno moni nana gitau oko puro pu benkira gao yasi? Ayeroyatesi siya, awiya na kapetegairo buro agewa nuna aune dema pumatena.’</VERS>
      <VERS vnumber="24">Ayero sero nung emo ena nugu dopero mitiwa aeno eyero sena, ‘<xref fscope="Niye 200">Niye 200</xref>kina nuna awiya sorero puro pugaipu emo 2,000 kina tauna amimene pumae.’</VERS>
      <VERS vnumber="25">Ayero senu awong eyero sewa, ‘Tuwa, nung ka awiya 2,000 kina mitiya!”</VERS>
      <VERS vnumber="26">Ayero sewa, arata nung eyero sena, ‘Na niye eno sane. Zo nung nona nungeno pugao awiya puro nasani amimene buro yai giro na ena susuuno nung enopugarinena. Arata zo nung nona nung eno pugao awiya puro nasani amimene burooko yao yai giro na nona maingkokaka nuna-una mitiya awiya soreropumarinena. Ayero yana nung aung nariniya.</VERS>
      <VERS vnumber="27">Ora emo bauno na iwo nasani na emo tuwa nunae yao awang sewa, awong amizo puro bungpu nana-una benaungna atu daya mamagayae.’”</VERS>
      <CAPTION vref="28">Yesu nung emo tuwa mene yaine yero Yerusalem toina.</CAPTION>
      <CAPTION vref="28">
        <xref fscope="Mt 21:1-11">Mt 21:1-11</xref>;<xref fscope="Mk 11:1-11">Mk 11:1-11</xref>;<xref fscope="Yo 12:12-19">Yo 12:12-19</xref></CAPTION>
      <VERS vnumber="28">Yesu nung ge awiya sero aung yero aune Yerusalem witari gitau ang yerobaungna.</VERS>
      <VERS vnumber="29">Nung diri yazo Oliwa awiya witiro napo etobe yazo nunato BetefasitoBetani auna nugu kasa yero buro-mani nuna etobe eno eyero sero iyengtinugitau bamuwato,</VERS>
      <VERS vnumber="30">“Nito napo ouna baungno toiro baungputo. Baungno wo dongki seka bayaozo getara kimegeya mitiya awiya garineyato. Gitau mani zo mene tame okoaduna ara. Nung awiya geta besero puro bungputo.</VERS>
      <VERS vnumber="31">Ora besinayato emo zo mene nito atata yero‘ Nito noeno dongki awiya getabesineito?’ ayero sai giro nito abena eyero seputo, ‘Tuwara buro eunamitiya.’”</VERS>
      <VERS vnumber="32">Yesu mene ayero sero awongto iyengtinu bamuwato ara. Baungno nona senaawiya teng deka ayero tamuwato ara.</VERS>
      <VERS vnumber="33">Awongto dongki sekawa auna angsi besinewato wora mamono mene awongto enoeyero sewa, “Nito noeno dongki sekawa auna angsi besineito?”</VERS>
      <VERS vnumber="34">Ayero sewa awongto eyero sewato, “Tuwara buro euna mitiya.”</VERS>
      <VERS vnumber="35">Asero awongto dongki sekawa awiya puro baung Yesura-una yewato ara. Ayero yewato awong taung wori nunae puro pu dongki tame gairo aune Yesuiniro soga yewa witi wo tame yena.</VERS>
      <VERS vnumber="36">Nung dongki tame adungno bautunenu emo bauno mene awong taung wori nunaeamimene nagibe atu ero zuwero gitau newa.</VERS>
      <VERS vnumber="37">Nung diri Oliwa wosiro baungno Yerusalem nugu kasa nenu dubu baina nungago nauwa amimene yawa yawa yewa. Awong tani putoungne naunu gosinasaninauwa awiya kotupunasani arero Tuwa Bayaura yazo de ika gatinasani eyerosewa,</VERS>
      <VERS vnumber="38">“Emo tuwa naname Tuwara bera butuniya nung awiya bowi yanene. Uritiratini kapao aung yetiya. Name Tuwa Bayaura yazo de ika yanene!”</VERS>
      <VERS vnumber="39">Ayero sewa Farisayo ena emo bauno dubu baina auna towang mitiwa amimeneYesu eno eyero sewa, “Gipao emo, emo dubu nina mene ning emo tuwa asineyaawiya se duwae.”</VERS>
      <VERS vnumber="40">Ayero sewa nung abena eyero sena, “Na niye eno sane. Awong geduwarineya, awiya daba mene‘ emo tuwa’ asinasani ararineya.” Ayero senaarauwa.</VERS>
      <CAPTION vref="41">Yesu mene Yerusalem eno zi sena.</CAPTION>
      <VERS vnumber="41">Arare Yesu nung baung Yerusalem nugu yero napo baina awiya giro napo enozi sena.</VERS>
      <VERS vnumber="42">Zi sero eyero sena, “Niye dema be yeme eune monona nagibo <NOTE type="study">+  19:42  Napo Yerusalem auna susuwa awiya era. Monone naora napo. Arare Yesu menemono puro buna, arata Yerusalem emo bauno mene nung awang sewa. Aeno ago iwomene awong gera yarineya ayero sena.</NOTE> gatei siya, awiya teng yatiya. Arata yeme monona nagibo puingtiniya. Arare niye okogarineya.</VERS>
      <VERS vnumber="43">Iwo mene napo ninae ziuno mitasani aiwo gaero pupunasani gapuro au gitaugairo amimene bemi yaise yarineya. Ayero yero niye puro pu towang gaya niyenai kau yarineya.</VERS>
      <VERS vnumber="44">Awong napo ninae daya bezai toiro niye dero aung-kamore yarineya. Awongdaba zo zora-una tame mitariniya, awiya oko ao-diyarineya. Tani awiyaninae-ina atu kasa yariniya, noeno okowata, Tuwa Bayau mene niye kora yaribuna auna be awiya niye oko gao yero nowa.” Ayero sena arauwa.</VERS>
      <CAPTION vref="45">Yesu mene emo Tuwa Bayaura ibu bainana atu nona wina-piti yero newa giro tunena.</CAPTION>
      <CAPTION vref="45">
        <xref fscope="Mt 21:12-17">Mt 21:12-17</xref>;<xref fscope="Mk 11:15-19">Mk 11:15-19</xref>;<xref fscope="Yo 2:13-22">Yo 2:13-22</xref></CAPTION>
      <VERS vnumber="45">Yesu mene Tuwa Bayaura ibu bainana toiro emo moni paora buro ibu mokoraatu yero newa giro tunena.</VERS>
      <VERS vnumber="46">Nung awong eno eyero sena, “Ge gayao zo eyero mitiya era: Ibu nana awiya isa saora ibu mitaise. Arata niye yeteya ibu ewiya ugaing yao emora pungyao masi nunae ineniya.” Ayero sena ara.</VERS>
      <VERS vnumber="47">Nung wari be sero ibu mokora atu emo bauno gipinasani nauna. Ararepirisa babuze aune sao tauyao ge gipao emo aune diya ena dema awong amimenenung daya magayaise auna nagibo tamari yewa.</VERS>
      <CAPTION vref="48">Yesu ana bera atu buro nauni, awiya gari atata yewa.</CAPTION>
      <CAPTION vref="48">
        <xref fscope="Mt 21:23-27">Mt 21:23-27</xref>;<xref fscope="Mk 11:27-33">Mk 11:27-33</xref></CAPTION>
      <VERS vnumber="48">Arata emo bauno apakana amimene ge nuna nigaora tauyero putoung newagiro awong nagibo zo oko tamuwa.</VERS>
    </CHAPTER>
    <CHAPTER cnumber="20">
      <VERS vnumber="2">nung eno eyero sewa, “Ning nae eno se. Ning ana bera atu tani awiya yeronosi? Awe senu tani awiya yero nosi?”</VERS>
      <VERS vnumber="3">Ayero sewa nung ge nunae abena eyero sena, “Na deka dema ge zo niyeatata yari kotupunena. Niye na eno sepu.</VERS>
      <VERS vnumber="4">Yohane mene ge ou buro nuna amaze ana bera yero nauni, emora berata TuwaBayaura bera i?”</VERS>
      <VERS vnumber="5">Ayero senu awong nuka nuyetope ge wina-se nasani eyero sewa, “Name‘Yohanena ou suwao awiya uritira nona’ asarinenane, awiya nung eyerosariniya, ‘Arare niye nono yero ge nuna oko nigao yewi?’</VERS>
      <VERS vnumber="6">Ayero soiye sero eyero sarinenineta, ‘Yohanena ou suwao awiya emora nonagege ara.’ Ayero sanane emo apakana emimene daba au naname-una garineya. Noeno okowata, awong Yohane gosinowa porofete me yero nauna.”</VERS>
      <VERS vnumber="7">Ayero sero awong Yesu eno ge abena eyero sewa, “Yohanena ge ou susunaunaawiya naina atu kasa yeni, awiya nae oko gao arauwa.”</VERS>
      <VERS vnumber="8">Ayero sewa Yesu mene awong eno eyero sena, “Ayero sineya, arare na anabera atu tani yero nona auna susuwa niye eno oko sarinena.” Ayero senaarauwa.</VERS>
      <CAPTION vref="9">Emo meko mene wain buro diya nasani nauwa auna ge eniya.</CAPTION>
      <CAPTION vref="9">
        <xref fscope="Mt 21:33-46">Mt 21:33-46</xref>;<xref fscope="Mk 12:1-12">Mk 12:1-12</xref></CAPTION>
      <VERS vnumber="9">Yesu mene emo bauno eno ge eniya eyero sena, “Emo zo mene wain urenaara. Urero diya ena burora pugairo nung tawing ake-akemo auna baungno nimoinasani nauna ara.</VERS>
      <VERS vnumber="10">Arare wain me pumaora be bunu giro nung buro-mani zo baungno wain me enapumaise sero iyengtinu baungnu diya mene dero tunewa tebeba kapete gairobaungna ara.</VERS>
      <VERS vnumber="11">Baungnu wain burora maung mene buro-mani zo nupema iyengtinu baungnudero izinasani tunewa tebeba kapete gairo baungna ara.</VERS>
      <VERS vnumber="12">Baungnu maung mene buro-mani zo nupema iyengtinu baungnu dewa taungkamuta mungtenu musugaiwa.</VERS>
      <VERS vnumber="13">Ayero yewa burora maung mene giro eyero sena, ‘Nono yarineni? Na maninana yo diyang nana ewiya iyengtana babariniya. Babai awong nung giroaratamarineita?”</VERS>
      <VERS vnumber="14">Ayero sero iyengtinu baungnu diya mene mani awiya giro wina-se yeroeyero sewa, ‘Nung emimene nete tawing euna maung yariniya, arare nung karadanane magayai tawing ewiya naname yae.’</VERS>
      <VERS vnumber="15">Ayero sero nung musuna-masuna nete puro baungno wain buro doro gomabautara atu dewa magayena ara.” Yesu ungwe awiya diro emo atata yero sena,“Burora maung mene diya yao emo eno nono yariniye?</VERS>
      <VERS vnumber="16">Nung buro awong dariniya. Ayero yero diya sekawa buro nuna-unapugariniya.” Yesu ayero senu awong nigiro eyero sewa, “Aung ara. Ayao ineoko kasa yaise!”</VERS>
      <VERS vnumber="17">Ayero sewa Yesu mene diti ye nunae-una gairo eyero sena, “Arare gegayao euna susuwa nono yero mitiye? Garo yao emo mene daba zo gigiwa meko yenu duwa ara. Arata daba amimene garo wurura ziwong yero mitoiya.</VERS>
      <VERS vnumber="18">Zo nung daba auna atu te gaero zuwariniya amimene pusupariniya. Ora dabaamimene emo zora-una tame zuwariniya, awiya emo awiya dai pusupuro mozeroaung yariniya.”</VERS>
      <VERS vnumber="19">Ayero senu sao tauyao ge gipao emo aune pirisa babuze mene ge eniya senaamimene awong gaunu giro wari deka aune nung bunao gare pugari sewa, arataawong emo bauno awang yero giro duwa arauwa.</VERS>
      <CAPTION vref="20">Awong Sisa eno takis pugarineita asero Yesu atata yewa.</CAPTION>
      <CAPTION vref="20">
        <xref fscope="Mt 22:15-22">Mt 22:15-22</xref>;<xref fscope="Mk 12:13-17">Mk 12:13-17</xref></CAPTION>
      <VERS vnumber="20">Arare awong Yesu iniro puro emo tuwara waweng pugari sero nung umo yewa. Ayero nasani awong emo ena pugaiwa baungno esega ge nigaora yero nungetutinewa. Awiya nung ge meko zo sai giro nung sanari sero newa.</VERS>
      <VERS vnumber="21">Ayero nasani nung atata yero eyero sewa, “Gipao emo, nae susuwa ninagosinenane. Ge nina awiya iwaing. Ning ge nina iwaing gege emore baunone enosinosa. Ning emo ena yazore awiya awang oko yero nosa. Aung ara. Ning emobauno eno Tuwa Bayaura ge auna susuwa gipero baingtitinosa.</VERS>
      <VERS vnumber="22">Ning nono kotupunesi? Name Yuda emo mene Roma emora emo tuwa Sisa aenotakis pugatinonane awiya ning gosinosa teng yero noita?”</VERS>
      <VERS vnumber="23">Ayero sewa, arata Yesu mene awong iwora yani ititinewa awiya giro awongeno eyero sena,</VERS>
      <VERS vnumber="24">“Moni zo gipepu gane. Ora ititire yazore monina mitiya ewiya ana ing?”Ayero senu awong eyero sewa, “Awiya Sisara.”</VERS>
      <VERS vnumber="25">Ayero sewa nung awong eno eyero sena, “Arare nona Sisara gerao ayerosero giro Sisa eno pugaipu. Ora nona Tuwa Bayaura gerao ayero sero giro TuwaBayau eno pugaipu.”</VERS>
      <VERS vnumber="26">Ayero senu awong nung emo baunona benaungna atu sanao teng oko yena. Nupema ge sena awiya nigiwa kotumao nunae-una atu oko kasa yao yenu awong nosaine yero giro duwa ara.</VERS>
      <CAPTION vref="27">Awong emo magayero iroparineya auna Yesu atata yewa.</CAPTION>
      <CAPTION vref="27">
        <xref fscope="Mt 22:23-33">Mt 22:23-33</xref>;<xref fscope="Mk 12:18-27">Mk 12:18-27</xref></CAPTION>
      <VERS vnumber="27">Emo ena Sadukayora dubu amimene Yesura-ina bumuwa ara. Awong Sadukayomene ge eyero sinauwa: “Magayao awong nupema oko iroparineya.” Ayerosinauwa.</VERS>
      <VERS vnumber="28">Arare awong nung atata yero eyero sewa, “Gipao emo, Mose mene ge zoname eno eyero gaena, ‘Emo zo bauno atiro nete mani oko pumao magayariniya, awiya meta nuna mene bauno awiya atariniya. Ayero yero nung amimene tatonuna eno mani zo pumaise.’</VERS>
      <VERS vnumber="29">Arare metamani 7 awiya awong nasani nauwa ara. Tato kiyongne awiya nungbauno atiro nawe mani aung magayena.</VERS>
      <VERS vnumber="30">Arare namba tu mene bauno deka amaze atiro nawe mani aung magayenu</VERS>
      <VERS vnumber="31">namba tri mene bauno deka amaze atiro nawe mani aung magayenu, ayerogege yero baungno awong metamani 7 amimene bauno dekaongka amaze atiwa, arata awong mani aung magayewa ara.</VERS>
      <VERS vnumber="32">Arare ago bauno awiya magayena.</VERS>
      <VERS vnumber="33">
        <xref fscope="Awong 7">Awong 7</xref> amimene gitau bauno dekaongka awiya atiwa. Arare be mamagayaomene nupema iroparineya be aune bauno awiya bauno ana yariniye?”</VERS>
      <VERS vnumber="34">Ayero sewa Yesu mene awong eno eyero sena, “Yeme tawingna etu emo baunoatitinasani nowa.</VERS>
      <VERS vnumber="35">Arata nete be bainana atu emo bauno ena nao me iwaing topetaese TuwaBayau mene gai teng yarineya, awong amimene magayaora atu iropuro nupema okowina-ati yarineya.</VERS>
      <VERS vnumber="36">Tuwa Bayau mene awong magayaora atu yemaoko uwenu iropumuwa, arare awongmani nuna yero nasani angelo ine yero mitarineya. Awong nupema magayao ineteng oko ara.</VERS>
      <VERS vnumber="37">Ora mamagayao mene iroparineya, auna ge awiya Mose mene dema gipena. Nung i zo awero oko aung yao yena auna ungwe awiya gainete aune ge zo TuwaBayau mene nung eno sena awiya eyero gaena, Na Abraham, Isaka, aune Yakobo auna Tuwa yero mitona.</VERS>
      <VERS vnumber="38">Tuwa Bayau nung emo mamagayao asero nonane awiya gosinoi seka gege yeronowa. Arare nung emo magayaora Tuwa okowata, nung emo seka mitowa auna Tuwayero mitoiya.”</VERS>
      <VERS vnumber="39">Nung ayero senu sao tauyao ge gipao emo ena mene eyero sewa, “Gipaoemo, ge sinesa awiya gigenane kara teng niya.”</VERS>
      <VERS vnumber="40">Ayero sewa, noeno okowata, Sadukayo mene nung nupema atata yao awangyewa arauwa.</VERS>
      <CAPTION vref="41">Yesu mene Kristora susuwa auna Farisayo atata yena.</CAPTION>
      <CAPTION vref="41">
        <xref fscope="Mt 22:41-46">Mt 22:41-46</xref>;<xref fscope="Mk 12:35-37">Mk 12:35-37</xref></CAPTION>
      <VERS vnumber="41">Yesu mene awong eno eyero sena, “Emo bauno awong noeno eyero sinowi,‘Yuda emora Sorao Emo yazo Kristo awiya nung Dawidira sai?’</VERS>
      <VERS vnumber="42">Arata yere buku naname yazo Sam auna awiya Dawidi nung nuka nutope eyerosero gaena, Tuwa mene tuwa nana eno eyero sena, ‘Ning buro wawong me nana-una adungno</VERS>
      <VERS vnumber="43">mitasa na iwo dubu nina awiya benaung nina-ina atu pugana gona yarinesa.’</VERS>
      <VERS vnumber="44">Dawidi mene ge ayero sinasani Kristo eno‘ Tuwa nana’ asena. Arare Kristonung nono yero Dawidira sai yariniye?” Ayero sena arauwa.</VERS>
      <CAPTION vref="45">Sao tauyao ge gipao emora tani.</CAPTION>
      <CAPTION vref="45">
        <xref fscope="Mt 23:1-36">Mt 23:1-36</xref>;<xref fscope="Mk 12:38-40">Mk 12:38-40</xref>;<xref fscope="Lu 11:37-54">Lu 11:37-54</xref></CAPTION>
      <VERS vnumber="45">Emo bauno mitiwa auna benaungna atu Yesu mene buro-mani nuna eno eyerosena,</VERS>
      <VERS vnumber="46">“Niye sao tauyao ge gipao emo awiya umo yepu. Emo bauno mene awong samodaese sero taung wori imokakaung wosogairo yero nowa. Emo bauno mene awongkakame atu giro arugaese arataungno yero nowa. Awong yere ibura atu emobaunona benaungna atu adumari arataungno yero nowa. Awong ana-bonene yaorabera atu masi yazore auna atu adumari arataungno yero nowa.</VERS>
      <CAPTION vref="47">Bauno bogamasa zo yu magayao amimene ibu bainana</CAPTION>
      <CAPTION vref="47">
        <xref fscope="Mk 12:41-44">Mk 12:41-44</xref>
      </CAPTION>
      <VERS vnumber="47">Awong bauno yu magayao auna wau moni awiya sorero pupunowa. Ayero nasaniawong pasena nunae worero me sao nasani isa imoko-kaungkaung sinowa. Arareawong abena nunae mou-mesa yao bainakama nibamu tamarineya.” Ayero senaarauwa.</VERS>
    </CHAPTER>
    <CHAPTER cnumber="21">
      <VERS vnumber="2">gosinasani mitinu bauno zo yu magayao wau moni aung bogamasa amimenekasayero toya etobe kolektara pugainu gigina ara.</VERS>
      <VERS vnumber="3">Ayero yenu Yesu mene giro eyero sena, “Na ge memoko niye eno sinena. Bauno yu magayao bogamasa emimene moni pugatiniya amimene enana awiyadaigatiniya.</VERS>
      <VERS vnumber="4">Noeno okowata, awong awiya moni witao mitiya arata awong ena gege TuwaBayau eno pugeya. Arata bauno emimene moni nuna maingkoka mitiya awiya tengpugairo aung yetiya. Arare nung nona zuma gaero minaora zo oko mitiya.”Ayero sena arauwa.</VERS>
      <CAPTION vref="5">Ibu baina sisigariniya auna ge sena.</CAPTION>
      <CAPTION vref="5">
        <xref fscope="Mt 24:1-2">Mt 24:1-2</xref>;<xref fscope="Mk 13:1-2">Mk 13:1-2</xref></CAPTION>
      <VERS vnumber="5">Buro-mani nuna ena mene Yerusalem ibu baina Yuda emo mene gitau dabaiwawaing amimene simuwa, nupema nona iwawaing Tuwa Bayau eno pugatinasaninauwa amimene dema simuwa, auna ge sewa giro nung eyero sena,</VERS>
      <VERS vnumber="6">“Niye nona apakana yeme gosineya auna susuwa sane. Ago be zo bumai auneawong ibura daba zo oko duwaya zora-una tame mitariniya. Awong derosisigairo augaya wosariniya.” Ayero sena arauwa.</VERS>
      <CAPTION vref="7">Yesu mene mouyao kasa yarinena auna ge sena.</CAPTION>
      <CAPTION vref="7">
        <xref fscope="Mt 24:3-14">Mt 24:3-14</xref>;<xref fscope="Mk 13:3-13">Mk 13:3-13</xref></CAPTION>
      <VERS vnumber="7">Yesu mene ayero senu awong nung atata yero eyero sewa, “Gipao emo, nonasinesa awiya be noune kasa yariniye? Tani no gitau kasa yai aune be awiyanugu niya awiya garinenine?”</VERS>
      <VERS vnumber="8">Ayero sewa Yesu mene eyero sena, “Ena mene niye etegowi sero umo neupu. Emo daigairo mene buro niye etegairo yazo nana sinasani nuka nuyetope‘ Naemo era’ ayero sarineya. Nupema‘ Be kasa yetiya’ ayero sarineya. Arata niyebaungno awong oko ago yae.</VERS>
      <VERS vnumber="9">Niye ge bowi eyao ine nigarineya: ‘Winade-wanade baina neya, ora gavmaniwo nasani napo sisigatineya.’ Ayero saya nigiro awang oko yae. Tani awiyagitau kasa yarineya, arata tawingna be mena oko aung yariniya.”</VERS>
      <VERS vnumber="10">Yesu mene ayero sero aune awong eno eyero sena, “Emo dubu ena awongwinade-wanade emo dubu ena aune yarineya. Arita emo tuwa enana dubu amimeneemo tuwa enana dubu aune winade-wanade yarineya.</VERS>
      <VERS vnumber="11">Dumi babuze ipariniya. Agewa enana atu dora botiyo babuze kasa yariniya. Nupema yaya babuze ena mene emo sero auna witiro aung yariniya. Nupemauritira atu tani-butani babuze enata nona benaung seka-seka ena amimene kasayaya giro emo awang bainakama yarineya.</VERS>
      <VERS vnumber="12">Ora nona awiya apakana oko kasa yaore awong niye saniro yaya buro niyeeno pugaya tamarineya. Ayero yaya niye puro pu yere ibura gairo atu niyegera pugairo aune bunao gare pugarineya. Niye yazo nana puro nowa, aenoawong niye puro emo tuwara benaungnata nupema emo tuwa wosao enana benaungnaatu pugaya ge buro yarineya.</VERS>
      <VERS vnumber="13">Ayero yarineya be aune niye Bowi Iwaing puro nowa auna susuwa ninaekeregarineya.</VERS>
      <VERS vnumber="14">Niye ge ewiya kotumao ninae-una atu pugaipu tauyero mitae, ‘Na gerapugarinaya be aune na abena saora kotumao mena oko denarinena.’ Ayerokotupunasani neupu.</VERS>
      <VERS vnumber="15">Noeno okowata, nane kotumao iwaing niye eno pugarinena. Ayero yana iwoninae mene ge awiya awang sao ine teng oko yarineya. Nupema puro wosao ineteng oko yarineya ara.</VERS>
      <VERS vnumber="16">Ai-amono mamonone metamani numonone didikaing aune otao mani awong demaniye iwora waweng pugarineya. Ayero yaya ninae-ina atu ena awiya dayamamagayari neya.</VERS>
      <VERS vnumber="17">Emo daigairo mene niye eno tini kapao pumarineya. Awiya noeno okowata, yazo nana awiya ninae-ina atu mitiya.</VERS>
      <VERS vnumber="18">Arata na niye soremana giti ai ninae zo oko usero wosariniya.</VERS>
      <VERS vnumber="19">Niye tau-tataware yero nete nao me pumarineya.</VERS>
      <CAPTION vref="20">Yesu nung Yerusalem meko yari nena auna ge sena.</CAPTION>
      <CAPTION vref="20">
        <xref fscope="Mt 24">Mt 24</xref>;15-21;<xref fscope="Mk 13:14-19">Mk 13:14-19</xref></CAPTION>
      <VERS vnumber="20">Arata ago gorobo emo buro Yerusalem zimari naya giro eyero garineya era: napo baina dero bezaora be awiya kasa yetiya.</VERS>
      <VERS vnumber="21">Be auna atu emo bauno Yudaya tawingna mitarineya amimene awang yerosungno baung diri naese. Emo bauno Yerusalem mokora mitarineya amimene napodoro sungno babaese. Emo bauno ena goma bautara mitarineya amimene napomokora oko towaese.</VERS>
      <VERS vnumber="22">Noeno okowata, be aune Tuwa Bayau mene abena nuna meko pugariniya. Ayeroyai ge gaewa awiya apakana me yariniya.</VERS>
      <VERS vnumber="23">Oiye, bauno mesare ta bauno mani wuire. Awong yanakana sumao ine tengoko, arare na awong eno yo apunena. Noeno okowata, be aune mouyao bainakamatawing euna kasa yariniya. Nupema Tuwa Bayaura tini kapao baina amimene emobauno dubu euna-una kasa yariniya.</VERS>
      <VERS vnumber="24">Awong awiya gorobo emo mene puro iwi mene daya mamagayarineya. Nupemagorobo emo mene saniro bunero puro emo dubu sero auna-una babaya sou buronunae yarineya. Ora napo Yerusalem awiya zo emo Yuda oko mene puro patirogera-gaira nasani naya be nunae besugai aune duwarineya.</VERS>
      <CAPTION vref="25">Ago Emora Mani mene kapetegairo bumariniya.</CAPTION>
      <CAPTION vref="25">
        <xref fscope="Mt 24:29-31">Mt 24:29-31</xref>;<xref fscope="Mk 13:24-27">Mk 13:24-27</xref></CAPTION>
      <VERS vnumber="25">Tani ena inona atuta, warira atuta, arasara atu kasa yarineya. Nupematawingna atu wito bainakama iropuro bezinai emo bauno dubu sero mene nigiroawang nasani kotung-katung yarineya.</VERS>
      <VERS vnumber="26">Ora putoung uritira mitowa amimene iparineya. Ayero yaya emo bauno menenona tawingna atu kasa niya awiya awang nasani kotumao aung yai doparineya.</VERS>
      <VERS vnumber="27">Ayero yaya na Emora Mani mene putoungne waegao bainane bereze zorawosiro butunana emo bauno mene garineya.</VERS>
      <VERS vnumber="28">Ago nona awiya kasa yari zanai giro niye apakana dopero diti ika yepu. Noeno okowata, be awiya Tuwa Bayau mene nupema kapetegairo buro niye pumaorabe awiya nugu yetiya.”</VERS>
      <CAPTION vref="29">I fik mene Yesu kasa yaora be awiya gipiniya.</CAPTION>
      <CAPTION vref="29">
        <xref fscope="Mt 24:32-35">Mt 24:32-35</xref>;<xref fscope="Mk 13:28-31">Mk 13:28-31</xref></CAPTION>
      <VERS vnumber="29">Yesu ayero sero ge pungyao zo awong eno eyero sena, “Niye i fik arita iena auna tani kotungno susuwa zo gipu.</VERS>
      <VERS vnumber="30">Bowang nuna botu kasayero dang iwaing ditarineya be aune niye giro, ‘O, warira be kasa yariniya,’ ayero sinowa.</VERS>
      <VERS vnumber="31">Deka ayero tani kasa yari ni sesena awiya kasa yai aune niye eyero sepu:‘O, Tuwa Bayau nata Tuwa yariniya auna be kasa niya.’</VERS>
      <VERS vnumber="32">Na ge me memoko niye eno sane. Emo bauno yeme tawingna etu neya amimeneoko magayero aung yao naya aune nona awiya apakana kasa yariniya.</VERS>
      <VERS vnumber="33">Ago uritire tawingne disero aung yarineyato, arata ge nana mene zo okodisero aung yariniya.</VERS>
      <CAPTION vref="34">Diya yero baingtanenese.</CAPTION>
      <VERS vnumber="34">Niye nona yanakana mininasani ou tauyao miniro dau nasani taungna nonaeno dubo-dubo nasani naya be baina mene niye mena wao mene daine yoiye sero, niye nika niyetope diya yero baingtipu.</VERS>
      <VERS vnumber="35">Be baina awiya emo bauno tawing sero sero nowa auna-una kasa yariniya.</VERS>
      <VERS vnumber="36">Niye tani apakana kasa yariniya auna mokora atu tauyero nete na EmoraMani auna benaungna dopari sero etutinasani isa sinasani neupu.” Ayero senaarauwa.</VERS>
      <VERS vnumber="37">Yesu mene warire emo bauno ibu bainana atu gipinasani nauna, aratapingne nung doro diri zo yazo Oliwa auna baungno awiro nasani nauna.</VERS>
      <CAPTION vref="38">Yudas nung Yesu emo gitau yaora waweng pugari sero</CAPTION>
      <CAPTION vref="38">
        <xref fscope="Mt 26:1-5">Mt 26:1-5</xref>, 14-16;<xref fscope="Mk 14:1-2">Mk 14:1-2</xref>, 10-11;<xref fscope="Yo 11:45-53">Yo 11:45-53</xref></CAPTION>
      <VERS vnumber="38">Iya gatinaunu emo bauno witao mene ibu mokora atu ge sai nigari seronuna-una atu augairo nasani nauwa.</VERS>
    </CHAPTER>
    <CHAPTER cnumber="22">
      <VERS vnumber="2">pirisa babuzere sao tauyao ge gipao emore awong emo bauno awang nasaniYesu opene daora nagibo kau yewa.</VERS>
      <VERS vnumber="3">Kau newa Sanda mene Yudasra-una mokora toina. Yudas yazo nuna zo Iskeriotasinasani nauwa, nung buro-mani 12 auna zo.</VERS>
      <VERS vnumber="4">Nung amimene baungno pirisa babuzere ibu bainana polis auna diya enanedema au dekaongna gairo nung Yesu keregairo wawong nunae-una pugai pumaesesena.</VERS>
      <VERS vnumber="5">Ayero senu awong nigiro yawa yawa nasani nung eno moni ena pugari sewatauyena.</VERS>
      <VERS vnumber="6">Ayero sero sewa nung ge nunae nigiro“ Teng yetiya. Ayero yarinena,”asero nung eyero kotungna, “Emo bauno aung Yesu nata nai aune keregarinena.” Ayero kotupunasani Yesu keregairo wawong nunae-una pugari nagibotamaora buro yena.</VERS>
      <CAPTION vref="7">Yesura buro-mani etobe awongto bonene minaora nona sosewato.</CAPTION>
      <CAPTION vref="7">
        <xref fscope="Mt 26:17-25">Mt 26:17-25</xref>;<xref fscope="Mk 14:12-21">Mk 14:12-21</xref>;<xref fscope="Yo 13:21-30">Yo 13:21-30</xref></CAPTION>
      <VERS vnumber="7">Oregao be ame yis aung auna be kasa yena. Be aune awong wo sipsip manidaese sao mitauna.</VERS>
      <VERS vnumber="8">Arare Yesu nung mani etobe Petoroto Yohane iyengtiti nasani eyero sena,“Nito baungno ame naname soseputo buro minanene.”</VERS>
      <VERS vnumber="9">Ayero senu awongto eyero sewato, “Ning masi nauna atu nona sosanetosekotupunesi?”</VERS>
      <VERS vnumber="10">Ayero sewato nung eyero sena, “Nito nigiputo. Nito napo mokora baungnoemo zo ou au baina zora diungno puro butunete nito nagibe atu tamariniya. Nito emo awiya ago yero baungno garo zora towai giro nito garo deka aunatoiro</VERS>
      <VERS vnumber="11">garora maung atata yero eyero seputo, ‘Nae gipao emo nanae aune garomoko nauna atu Magayao mene awong Daigaina auna bonene minarinenine?’</VERS>
      <VERS vnumber="12">Ayero sayato nung garo moko baina zo ika tame atu mitiya awiya nito enogipariniya. Garo moko awiya masi zuwao au-tao sosao matu mitiya, awiya gipaigiro atu nito bonene minaora nona kora yeputo.”</VERS>
      <VERS vnumber="13">Ayero senu awongto baungno Yesu mene sena deka ayero yero taungno auneMagayao mene awong Daigaina auna ana-bonene minaora nona sosewato arauwa.</VERS>
      <CAPTION vref="14">Yesu buro-mani eno bonene pugaina.</CAPTION>
      <CAPTION vref="14">
        <xref fscope="Mt 26:26-30">Mt 26:26-30</xref>;<xref fscope="Mk 14:22-26">Mk 14:22-26</xref>; I<xref fscope="Kor 11:23-25">Kor 11:23-25</xref></CAPTION>
      <VERS vnumber="14">Minaora be nugu yenu Yesu nung nona minaora masi auna baungno aposoloredema adumuwa ara.</VERS>
      <VERS vnumber="15">Ayero yero nung awong eno eyero sena, “Na yaya oko tamaore bonene ewiyaniye aune dema minanese moko nana eo niya.</VERS>
      <VERS vnumber="16">Na memoko niye eno sana nigipu. Na bonene nupema oko minarinena. Boneneme Tuwa Bayau nata Tuwa yero nariniya auna napora atu kasa yariniya awiyaminarinena.”</VERS>
      <VERS vnumber="17">Ayero sero nung awang ou wainne zo puro Tuwa Bayau eno dange sero auneeyero sena, “Niye awang ou wainne ewiya puro teng minipu.</VERS>
      <VERS vnumber="18">Na niye eno sinena. Yeme euneta ago na ou wain nupema oko minarinena. BeTuwa Bayau nata Tuwa yariniya auna be kasa yai aune nupema minarinena.”</VERS>
      <VERS vnumber="19">Ayero sero aune nung poro puro Tuwa Bayau eno dange sero eegairoburo-mani nuna eno pugatinasani eyero sena, “Puro minipu. Ewiya goi nana.[Na niye soremaise pugatinena. Ago niye na kotupunasani eyero mininasanineupu.”</VERS>
      <VERS vnumber="20">Ayero senu nona miniro aung yewa aune awang ou wainne zo puro deka ayeronasani eyero sena, “Ou wain ewiya yu nana. Yu nana ewiya niye enoyasagatinena. <NOTE type="study">+  22:20  Yuda emo awong nao amaze yura atu mitiya ayero sero nauwa, arare Yesu menename eno yu bainakama yangdoro magayariniya aeno“ Yu yasagatinena” ayerosena.</NOTE> Yu amimene Tuwa Bayau aune tairo nao auna ge seka awiya inaitauyari niya.]</VERS>
      <VERS vnumber="21">Arata gosineya: emo na puro pu iwora waweng gariniya amimene na aunedema nona minaora masira etu mitiya.</VERS>
      <VERS vnumber="22">Na Emora Mani mene magayao nana Tuwa Bayau mene senu mitoiya auna tengmagayarinena, arata emo na keregariniya nung awiya, oiye, abena nuna nonoyao pumariniye?”</VERS>
      <VERS vnumber="23">Nung ayero senu giro awong nuka nuyetope atata wina-ye nasani eyerosewa, “Naname-una awe mene yariniye?”</VERS>
      <CAPTION vref="24">Buro mani awong ge mene wina-de yero awe mene gitau yao emo nunae yeronariniye, ayero sewa.</CAPTION>
      <VERS vnumber="24">Buro-mani awong ge mene wina-de nasani eyero sewa, “Awe mene gitau yaoemo naname yero nariniye?”</VERS>
      <VERS vnumber="25">Ayero sewa nung eyero sena, “Tawingna emo tuwa mene emo bauno awongsouyaese sinowa. Nupema emo putoung bainane amimene emo wosao mene awongbayao emo ayero saese sinowa.</VERS>
      <VERS vnumber="26">Arata niye ayero oko yarineya. Aung ara. Emo ninae-ina atu baina ninaeyariniya amimene wosao ine yero naise. Gitau yao emo ninae mene soumani ineyero naise.</VERS>
      <VERS vnumber="27">Niye sepu. Awe mene baina niye, — adungno nona mininasani mitiyaamimene baina nita dopero nona pugatiniya amimene baina niye? Gosineya, nonamininasani mitiya amimene baina niya. Arata nane mene zo ninae-una towangatu nasani soumani ine yero nona.</VERS>
      <VERS vnumber="28">Na yaya mokora yero nona niye na oko duwao na aune dema nowa.</VERS>
      <VERS vnumber="29">Mama nana mene na nona apakana auna diya baina yero nanese putoung naeno pugaina. Deka ayero na putoung niye eno pugatinena ara.</VERS>
      <VERS vnumber="30">Arare na nata Tuwa yero narinena be aune niye na aune dema nonaminarinenane. Niye emo tuwara adumao masira atu adungno mitasani Isreli emobauno dubu 12 awiya awega-ziwega yarineya.” Ayero sena arauwa.</VERS>
      <CAPTION vref="31">Petoro mene Yesu bewae yarinena auna ge sena.</CAPTION>
      <CAPTION vref="31">
        <xref fscope="Mt 26:31-35">Mt 26:31-35</xref>;<xref fscope="Mk 14:27-31">Mk 14:27-31</xref>;<xref fscope="Yo 13:36-38">Yo 13:36-38</xref></CAPTION>
      <VERS vnumber="31">Yesu mene Petoro eno yo auno eyero sena, “O Simon, sana nigi. Wuitmozero kowinowa me ewe piti ewe ayero noiya ayao ine Sanda mene niye puromozero kowari sero senu Tuwa Bayau mene nigina.</VERS>
      <VERS vnumber="32">Arata na ning eno isa yemaoko sesena. Awiya tumo diyao nina besoiye seroisa sesena. Arare ago ning nupema kapetegairo otao mani nina inasa tauyarineya.”</VERS>
      <VERS vnumber="33">Ayero senu Petoro mene nung eno eyero sena, “Tuwa, ning bunao garetamagayaora babasa na teng babarinena.”</VERS>
      <VERS vnumber="34">Ayero senu Yesu mene eyero sena, “Petoro, na ning eno meba sinena. Nineping eune kokora ge oko saore‘ Na Yesu oko gao’ ayero sasa be etamayariniya.” Ayero sena arauwa.</VERS>
      <VERS vnumber="35">Yesu mene ayero sero aune awong eno eyero sena, “Na gitau niye moniaung zao aung te soga aung iyengtiwang niye baungno nona kau yewita?” Ayerosenu awong eyero sewa, “Aungwa.”</VERS>
      <VERS vnumber="36">Ayero sewa nung nupema awong eno eyero sena, “Orata yeme awiya emo zonung moni mitiya amimene puro naise. Arita zao puro noiya amimene deka ayeroyaise. Ora emo zo nung winade yaora iwi aung yai giro taung wori nunapugaise zuma gayaya nung nupema winade yaora iwi zo zuma gaero pumae.</VERS>
      <VERS vnumber="37">Na niye eno sinena era: Ge gayao eyero mitiya amimene nana-una atu meyaise sao mitiya. Ge awiya eyao era, Awong nung gigiwa sao tauyao ge dao emo ine yena.”</VERS>
      <VERS vnumber="38">Ayero senu awong eyero sewa, “O Tuwa, gi. Nae winade yaora iwi etobemitiya era.” Ayero sewa nung awong eno eyero sena, “Nona aeno oko sinena. Dopu!” Ayero sena arauwa.</VERS>
      <CAPTION vref="39">Yesu Gesemani i bure atu isa buro yena.</CAPTION>
      <CAPTION vref="39">
        <xref fscope="Mt 26:36-46">Mt 26:36-46</xref>;<xref fscope="Mk 14:32-42">Mk 14:32-42</xref></CAPTION>
      <VERS vnumber="39">Yesu nung Oliwa diri ozaung-zaung bautunasani nauna, arare be aune nungnapo doro atu bauna. Baunu buro-mani awong nung ago yero bamuwa.</VERS>
      <VERS vnumber="40">Nung agewa auna kasa yero awong eno eyero sena, “Etegao ninae-ina kasayaniya, isa sepu.”</VERS>
      <VERS vnumber="41">Ayero sero nung awong doro daba saingtoka eyare augatinonane baungnozuzunoiya ayero baungno boma gaero isa sinasani eyero sena,</VERS>
      <VERS vnumber="42">“Mama, ning yaya nana-una butuniya awiya gazari yero giro gaze. Arataning ara tamao nana-una okowata, ara tamao nina-una teng ye.”</VERS>
      <VERS vnumber="43">[Ayero senu uritira angelo zo mene wosiro nung ininu tauyena.</VERS>
      <VERS vnumber="44">Yesu nung dubo gagausenu isa tauyero sinenu wiri nuna yu ine yero burowosi tawingna yena.]</VERS>
      <VERS vnumber="45">Nung isa sinete iropuro buro-mani nuna-una baungno awong dubo minaotaungno mou yero auriti awinewa gigina.</VERS>
      <VERS vnumber="46">Giro uwero awong eno eyero sena, “Niye nono yero auriti awinei? Niyeiropungpu isa sae. Naya etegao mene buro niye tamaniya.”</VERS>
      <CAPTION vref="47">Yudas nung Yesu iwo emora waweng pugaina.</CAPTION>
      <CAPTION vref="47">
        <xref fscope="Mt 26:47-56">Mt 26:47-56</xref>;<xref fscope="Mk 14:43-50">Mk 14:43-50</xref>;<xref fscope="Yo 18:3-12">Yo 18:3-12</xref></CAPTION>
      <VERS vnumber="47">Yesu nung ge ayero sinasani mitinu emo dubu baina mene nuna-una bumuwa. Emo yazo nuna Yudas, nung awiya buro-mani 12 auna zo, nung amimene gitauyenu bumuwa. Nung Yesu toko yari sero nuna-una nugu baungna.</VERS>
      <VERS vnumber="48">Ayero yenu Yesu mene eyero sena, “Yudas, ning nono yero na Emora Manitoko yao nina mene keregairo gorobo emo eno pugari sero nesi?”</VERS>
      <VERS vnumber="49">Ayero senu buro-mani Yesu aune dema mitiwa awong amimene nona kasayarinena awiya giro eyero sewa, “Tuwa, ning nae iwi mene awong danenesekotupunesita?”</VERS>
      <VERS vnumber="50">Ayero sinewa nunae-una zo mene iropuro pirisa bainana soumani awiya dariyero dawong wawong mera awiya kesena.</VERS>
      <VERS vnumber="51">Ayero yenu Yesu nung awiya giro eyero sena, “Tani awiya yeme yangdo.”Ayero sero nung wawong pu daweng gainu iwaing yena.</VERS>
      <VERS vnumber="52">Yesu nung pirisa babuzere ibu bainana polis auna diya enane awong nunginiro pumari sero bumuwa giro awong eno eyero sena, “Niye iwire amidawangne puro butuneya, awiya gorobo emo zo puro bunari baine neya.</VERS>
      <VERS vnumber="53">Be giti awiya na niye aune dema ibu bainana atu yero nona niye atu noenona oko pumao yero nowi? Arata yeme ewiya niye aune mumena maung aune auna bearauwa.”</VERS>
      <CAPTION vref="54">Petoro mene Yesu bewae yena.</CAPTION>
      <CAPTION vref="54">
        <xref fscope="Mt 26:57-58">Mt 26:57-58</xref>, 69-75;<xref fscope="Mk 14:53-54">Mk 14:53-54</xref>, 66-72;<xref fscope="Yo 18:12-18">Yo 18:12-18</xref>, 25-27</CAPTION>
      <VERS vnumber="54">Ge ayero senu nung saniro puro pirisa baina auna-una garo mokora bamuwa. Arata Petoro mene zo ake ake nasani nung ago yero bauna ara.</VERS>
      <VERS vnumber="55">Awong garo auna goma mokora toiwa ena mene iyao ero aune adungnoainasani mitiwa Petoro nung awong aune dema adungno mitina ara.</VERS>
      <VERS vnumber="56">Atu mitinu aune sou baunodi zo mene Petoro iyao nugu atu adungno mitinugiginu kasa yenu giro nung anuwing nasani eyero sena, “Emo ewiya nung Yesuaune dema noiya.”</VERS>
      <VERS vnumber="57">Ayero sena, arata Petoro mene bewae nasani eyero sena, “Bauno, na nungawiya oko gosinena.”</VERS>
      <VERS vnumber="58">Ayero senu nimoi oko yao nupema zo mene buro nung giro eyero sena,“Ning dema emo auna buro-mani zo.” Ayero senu Petoro mene eyero sena,“Otao, na aung ara.”</VERS>
      <VERS vnumber="59">Ago aua zo aung yenu aune nupema zo mene be tauyero eyero sena, “Mebanibamu ara. Emo ewiya kara nung aune dema noiya. Nung Galilaya emo zo.”</VERS>
      <VERS vnumber="60">Ayero senu Petoro mene eyero sena, “Otao, ge nina sinesa awiya na okogosinena ara.” Ayero sinenu kokora ge sena.</VERS>
      <VERS vnumber="61">Ayero yenu Tuwa mene kapetegairo diti ye Petorora-una yena. Ayero yenuPetoro nung Tuwa mene ping aune ge gitau nung eno eyero sena awiya kotuna,“Nine ping eune kokora ge oko saore gitau‘ Na Yesu oko gao’ ayero sasa beetama yariniya.”</VERS>
      <VERS vnumber="62">Petoro ge awiya kotungno kasa daung yero zi bainakama sena arauwa.</VERS>
      <CAPTION vref="63">Awong Yesu giro sero izinasani dewa.</CAPTION>
      <CAPTION vref="63">
        <xref fscope="Mt 26:67-68">Mt 26:67-68</xref>;<xref fscope="Mk 14:65">Mk 14:65</xref></CAPTION>
      <VERS vnumber="63">Emo Yesu iniro puro mitiwa amimene nung giro sero izinasani dewa.</VERS>
      <VERS vnumber="64">Ayero nasani mo be mene diti moko nuna worero sikigairo diro nung atatayero eyero sewa, “Ning porofete me yai giro se, emo ning deduniya auna yazoaweni?”</VERS>
      <VERS vnumber="65">Ayero sero awong ge meko ena susuuno nung eno sinasani nung giro seroizewa arauwa.</VERS>
      <CAPTION vref="66">Awong Yesu emo gitau yaora benaungna atu gera pugaiwa.</CAPTION>
      <CAPTION vref="66">
        <xref fscope="Mt 26:59-66">Mt 26:59-66</xref>;<xref fscope="Mk 14:55-64">Mk 14:55-64</xref>;<xref fscope="Yo 18:19-24">Yo 18:19-24</xref></CAPTION>
      <VERS vnumber="66">Iya gainu Yuda emora gitau yaore pirisa babuzere sao tauyao ge gipaoemore amimene au dekaongna gairo sewa emo Yesu puro augaora bamuwa aune nungeno eyero sewa,</VERS>
      <VERS vnumber="67">“Ning ge se. Ning Yuda emora Sorao Emo Kristota aung ing?” Ayero sewanung eyero sena, “Na niye eno sarinena, arata niye gaya oko me yariniya.</VERS>
      <VERS vnumber="68">Nupema na ge enana niye atata yarinena, awiya niye ge nana abena okosarineya.</VERS>
      <VERS vnumber="69">Ora be baina babarinenane awiya na Emora Mani mene Tuwa Bayau putoungneauna wawong mera atu adungno mitarinena.”</VERS>
      <VERS vnumber="70">Ayero senu awong eyero sewa, “Arare ning nitope Tuwa Bayaura Maniing?” Ayero sewa nung eyero sena, “Yore, na era. Arare nika niyetopesineya.”</VERS>
      <CAPTION vref="71">Awong Yesu puro baungno Pilatora benaungna atu</CAPTION>
      <CAPTION vref="71">
        <xref fscope="Mt 27:1-2">Mt 27:1-2</xref>, 11-14;<xref fscope="Mk 15:1-5">Mk 15:1-5</xref>;<xref fscope="Yo 18:28-38">Yo 18:28-38</xref></CAPTION>
      <VERS vnumber="71">Ayero senu awong wina-se yero eyero sewa, “Name ge nomaze nupemanigarinenine? Be nuna mene Tuwa Bayaura yazo dena-betena yeti nigenane mekoyetiya ara.” Ayero sewa arauwa.</VERS>
    </CHAPTER>
    <CHAPTER cnumber="23">
      <VERS vnumber="2">Atu zayero ge nuna sero eyero sewa, “Emo amimene nae Yuda emo mene Romaemore winade yanenese dubo nanae uwinawe doti susuwa nuna taungno nung purobutunenane. Nung nae emo tuwa Sisa eno takis moni pugao awang sinoiya. Nungnutope emo tuwa nanae yazo Kristo ayero sinoiya.”</VERS>
      <VERS vnumber="3">Ayero sewa Pilato mene nung atata yero sena, “Ning Yuda emora emo tuwaing?” Ayero senu nung Pilatora ge abena sinasani eyero sena, “Yore. Sinesaara.”</VERS>
      <VERS vnumber="4">Ayero senu giro Pilato nupema kapetegairo emo gitau yao arita emo baunodubu baina aeno eyero sena, “Na susuwa nouna emo ewiya gera pugarineni? Napasena nuna zo oko tamena.”</VERS>
      <VERS vnumber="5">Ayero sena, arata awong be tauyero ge eyero sewa, “Nung nae Roma emorewinade yanenese dubo uwinoi ge nuna amimene Yudaya tawing teng yero noiya. Nung Galilaya tawingna atu zayero butunawe kasa ye napo euna gairo dekaayero niya.”</VERS>
      <CAPTION vref="6">Awong Yesu Herodera benaungna atu gera pugaiwa.</CAPTION>
      <VERS vnumber="6">Ayero sewa Pilato mene nigiro awong atata yero sena, “Emo ewiya Galilayaemota?”</VERS>
      <VERS vnumber="7">Ayero atata yenu sewa nung Yesura susuwa eyero gigina: nung tawing agewaHerode mene diya yero nasani nauna auna mani zo. Be awiya Herode nungYerusalem nape atu mitauna, arare Pilato mene senu awong Yesu puroHerodera-una bamuwa</VERS>
      <VERS vnumber="8">Herode nung Yesu giro yawa yawa yena. Noeno okowata, nung gitau bowi genuna nigiro nung gari kotupu nasani nauna. Nung Yesu mene tani putoungne zoyai gari sinasani nauna.</VERS>
      <VERS vnumber="9">Arare Herode nung atata yerota yero ayena, arata Yesu mene ge zo nung enoabena oko sao yena.</VERS>
      <VERS vnumber="10">Ayenu pirisa babuze aune sao tauyao ge gipao emo awong amimenenunato-una nugu atu dopero mitasani be tau-tataware yero Yesu gera pugaiwa.</VERS>
      <VERS vnumber="11">Anewa Herode gorobo emo nuna aune awong nung puro wowosinasani giro seroizero yewa. Izinasani mo owe iwao zo puro nuna tame atu wosogaiwa punuHerode nupema senu awong nung puro Pilatora-ina bamuwa ara.</VERS>
      <VERS vnumber="12">Gitau Herodeto Pilato awongto iwo wina-ye nasani nauwato, arata wari beaune awiya awongto otao yewato arauwa.</VERS>
      <CAPTION vref="13">Pilato nung Yesu i pasaora daese sena.</CAPTION>
      <CAPTION vref="13">
        <xref fscope="Mt 27:15-26">Mt 27:15-26</xref>;<xref fscope="Mk 15:6-15">Mk 15:6-15</xref>;<xref fscope="Yo 18:39">Yo 18:39</xref>—19:16</CAPTION>
      <VERS vnumber="13">Pilato nung pirisa babuze diyare emo baunone yau senu buro augaiwa</VERS>
      <VERS vnumber="14">awong eno eyero sena, “Niye emo ewiya puro nana-una buro nung emo baunowinade yaese dubo uwinoiya ayero seseya giro na benaung ninae-ina etu susuwanuna gari sero atata yetena. Arata niye ge nora sero emo ewiya gerapugatinei? Na pasena nuna zo za nibamu oko tamena. Aung ara.</VERS>
      <VERS vnumber="15">Herode nung dema ayero yero giro nupema pugai naname-una bumiya. Araresana nigipu. Pasena nung daya magayaine yao awiya oko gosinena.</VERS>
      <VERS vnumber="16">Arare na sana nung waung mene wezero dero besaya babariniya.” Ayerosena ara.</VERS>
      <VERS vnumber="17">Arata tani eyao ine yero nasani nauwa. Magayao mene awong Daigaina aunaiya oregao be kasa naunu Pilato mene aratamao nunae-una mani zo besinaunununae-una baungno nasani nauna.</VERS>
      <VERS vnumber="18">Arare Pilato ge ayero senu giro emo bauno dubu baina amimene teng-tetemogirara sero be kerero wawa sinasani eyero sewa, “Emo awiya depu magayaiBarabas besaya kasa yero nanae-una bumae.”</VERS>
      <VERS vnumber="19">Barabas nung gitau napo mokora atu winade zo diya emore nete mani zodenu magayenu giro nung bunao gare pugaiwa mitauna.</VERS>
      <VERS vnumber="20">Pilato mene Yesu besari sero awong eno ge nupema sena,</VERS>
      <VERS vnumber="21">arata awong nupema wawa sero eyero sewa, “Nung i pasaora depu! Nung ipasaora depu!”</VERS>
      <VERS vnumber="22">Ayero sewa nung nupema awong eno senu be etama yena, “Noeno ayerosinei? Nung pasena no yeni? Na pasena nuna meko nung daya magayaine yaoawiya kau nena. Arare na sana nung waung mene wezero dero duwayababariniya.”</VERS>
      <VERS vnumber="23">Ayero sena, arata awong be kerero nung i pasaora atu magayaise wawasewa. Ayero sewa wawa nunae mene Pilatora ge puro wosina.</VERS>
      <VERS vnumber="24">Ayenu giro Pilato mene ge nunae nigiro ge awiya tauyaise sena.</VERS>
      <VERS vnumber="25">Emo zo gitau winade diyare nete mani denu magayenu nung bunao garepugaiwa mitasani nauna, nung awiya emo bauno mene pumari sewa giro Pilatomene besenu baungna. Ora Yesu awiya emo bauno mene nung magayaise sewa giroPilato mene gorobo emora waweng pugaina arauwa.</VERS>
      <CAPTION vref="26">Awong Yesu i pasaora dewa.</CAPTION>
      <CAPTION vref="26">
        <xref fscope="Mt 27:32-44">Mt 27:32-44</xref>;<xref fscope="Mk 15:21-32">Mk 15:21-32</xref>;<xref fscope="Yo 19:17-27">Yo 19:17-27</xref></CAPTION>
      <VERS vnumber="26">Awong Yesu puro bautunete emo zo nagibe atu tamuwa. Emo awiya yazo nunaSimon. Nung Sairini napora. Nung buro napo baina auna atu towari serobutunenu awong nung saniro i pasao puro nuna-una apapara pugaiwa diungnoYesu ago yero baungna ara.</VERS>
      <VERS vnumber="27">Emo bauno dubu baina awong nung ago yero bautunewa mani bauno witao menenung eno zire-buware nasani dubo minaore bamuwa.</VERS>
      <VERS vnumber="28">Anewa Yesu nung kapetegairo awong eno eyero sena, “O Yerusalem manibauno, niye na eno zi oko sepu. Niye nika niyetope arita mani awiso ninaeeno zi sepu.</VERS>
      <VERS vnumber="29">Sana nigipu. Ago be kasa yariniya be aune niye dubo mininasani eyerosarineya, ‘Bauno wagaung dopaota bauno mani aming oko gayao nowa amimene <NOTE type="study">+  23:29  Bauno wagaung dopao. Yesu mene bauno wagaung dopao nete yawa yawa yarineyaayero sena, auna susuwa eyao era: Ago iwo mene kasa yero Yuda emo bauno derogera-gaira naya aune bauno wagaung dopao mene mani eno dubo oko minarineya, noeno oko, awong mani aung. Ora bauno ena mani awisore amimene dubo minaobainakama tamarineya, noeno okowata, mani awiso nunae magayarineya.</NOTE> yawa yawa yaese.’</VERS>
      <VERS vnumber="30">Be aune emo bauno mene diri eno eyero sarineya, ‘Niye dure nanae tamegaipu.’ Nupema diri mamanikaka eno eyero sarineya, ‘Niye wosipu nae worae.’</VERS>
      <VERS vnumber="31">Iwo mene na i mesa yao ine awiya puro iyaora pugatineya, arare ago awongniye i soyao ine awiya iyaora pugari yaya niye nono yarinei?” Ayero senaarauwa.</VERS>
      <VERS vnumber="32">Awong pasena mani etobe Yesu aune dema daya magayaetose puro bamuwa ara.</VERS>
      <VERS vnumber="33">Awong baungno soma zo yazo Ziyo Atora Wetu, auna kasa yero Yesu ipasaora dewa ara. Ayero yero pasena mani etobe dema dero Yesura-una zo enabazo enaba ayero pugaiwa ara.</VERS>
      <VERS vnumber="34">Ayero yewa Yesu mene eyero sena, “O Mama, awong susuwa nana oko gaonasani tani ewiya neyare ning pasena nunae yangdo.” Ayero sena ara. Awong Yesu dero aune taung wori nuna awiya bono yero pumari kotungno getuwao zo yazo nuna laki ayewa.</VERS>
      <VERS vnumber="35">Emo bauno awong dopero anuwing nasani mitiwa ara. Ora diya sao mene zoawong nung maze izinasani eyero sewa, “Nung gitau emo ena soreuno kora yeronasani nauna, arare Tuwa Bayau nung punu Tuwa naname Kristo me yero nasanigiro nung nuka nutope soremaise.”</VERS>
      <VERS vnumber="36">Gorobo emo dema nung izewa. Awong nuna-una nugu buro ou dokowang yaonung eno pugairo</VERS>
      <VERS vnumber="37">eyero sewa, “Ning Yuda emora emo tuwa yero nasani giro ning nika nitopesoreung.”</VERS>
      <VERS vnumber="38">Owe zo nuna-una ziyo gomina atu eyero gaewa, “Emo ewiya Yuda emora emotuwa.”</VERS>
      <VERS vnumber="39">Pasena mani etobe awongto dema dewa auna zo mene Yesu izinasani eyerosena, “Ning Sorao Emo nanae Kristo asineyare ning nika nitope sorepunasaninato dema soreung.”</VERS>
      <VERS vnumber="40">Ayero senu pasena mani zo mene ge awiya nigiro nung gona nasani eyerosena, “Ning Tuwa Bayau awang nesita? Name magayanenese deteya.</VERS>
      <VERS vnumber="41">Arata awong nao deteya awiya tani iwaing. Noeno okowata, nao tani mekogitau yewangno auna abena tapunenano ara. Arata emo emimene zo nung gitautani meko zo oko yena ara.”</VERS>
      <VERS vnumber="42">Ayero sero aune eyero sena, “Yesu, ning ago emo tuwa yero nete kasayero na kotung.”</VERS>
      <VERS vnumber="43">Ayero senu Yesu mene eyero sena, “Na ge me ning eno sinena. Be yemeeune ning na aune dema napo iwaing Paradais auna mitarinesa.” Ayero senaarauwa.</VERS>
      <CAPTION vref="44">Yesu magayena.</CAPTION>
      <CAPTION vref="44">
        <xref fscope="Mt 27:45-56">Mt 27:45-56</xref>;<xref fscope="Mk 15:33-41">Mk 15:33-41</xref>;<xref fscope="Yo 19:28-30">Yo 19:28-30</xref></CAPTION>
      <VERS e="45" vnumber="44">Arare wari diti 12 kilok yenu warira waegao aung yenu mume baina kasayero tawing teng yero mitinu 3 kilok yena ara. Ayero yenu Tuwa Bayaura ibubainana mo bainakama <NOTE type="study">+  23:44-45  Soremao Ge zo<xref fscope="Matiu 27:51">Matiu 27:51</xref> auna atu mitiya awiya gi.</NOTE> kimegao awiya kerero dao etobe yena.</VERS>
      <VERS vnumber="46">Anenu Yesu be kerero wawa sinasani eyero sena, “Mama, ititi nana wawongnina-una pugatinena.” Ayero senu oweno nuna aung yenu magayena ara.</VERS>
      <VERS vnumber="47">Gorobo emora diya mene tani awiya giro Tuwa Bayaura yazo de ikagatinasani eyero sena, “Ge me nibamu, emo ewiya nung meba pasena aung.”Ayero sena ara.</VERS>
      <VERS vnumber="48">Ora emo bauno dubu baina buro mitiwa amimene tani apakana kasa yenaawiya giro aung yero awong dubo mininasani nupema kapetegairo bamuwa ara.</VERS>
      <VERS vnumber="49">Arata Yesura otao mani aune mani bauno awong nung ago yero Galilaya atubumuwa amimene akepari yero dopero mitasani tani kasa yena awiya giro aungyewa arauwa.</VERS>
      <CAPTION vref="50">Awong Yesura aingso puro pu daba uma zora gaiwa.</CAPTION>
      <CAPTION vref="50">
        <xref fscope="Mt 27:57-61">Mt 27:57-61</xref>;<xref fscope="Mk 15:42-47">Mk 15:42-47</xref>;<xref fscope="Yo 19:38-42">Yo 19:38-42</xref></CAPTION>
      <VERS vnumber="50">Emo zo nasani nauna yazo nuna Yosefe. Nung Yuda emora napo yazo Arimatiaauna emo. Nung awiya Yuda emora gitau yao dubu auna zo. Nung awiya emoetutero nao, tani iwaing gege nasani nauna.</VERS>
      <VERS vnumber="51">Otao mani nuna mene Yesu gera pugairo dari sewa nung giginu meko yenuawong oko soremao yangduna. Emo amimene Tuwa Bayau nata Tuwa yero nariniyaauna be diya nasani nauna.</VERS>
      <VERS vnumber="52">Emo amimene Pilatora-una baungno Yesura taung aingso pumari sena.</VERS>
      <VERS vnumber="53">Senu niginu taung aingso nuna i pasaora atu puro mo neyangyaoimoko-kaungkaung mene ewero puro pu daba uma zo wamao auna gaina. Gitau emozora taung aingso atu oko pugao.</VERS>
      <VERS vnumber="54">Sabat iyara nona kora nasani mitiwa ture itinenu aune nung Yesura taungaingso daba umana pugainu wari diti 6 kilok yenu Sabatra be kasa yena.</VERS>
      <VERS vnumber="55">Bauno awong gitau Galilaya atu Yesu aune dema bumuwa amimene Yosefe agoyero baungno biriti awiya gigiwa ara. Ayero nasani Yosefe nung Yesura taungaingso nono nono yero pugaina awiya dema gigiwa.</VERS>
      <CAPTION vref="56">Yesu magayaora atu seka yero iropuna.</CAPTION>
      <CAPTION vref="56">
        <xref fscope="Mt 28:1-10">Mt 28:1-10</xref>;<xref fscope="Mk 16:1-8">Mk 16:1-8</xref>;<xref fscope="Yo 20:1-10">Yo 20:1-10</xref></CAPTION>
      <VERS vnumber="56">Awong giro nupema kapetegairo garo nunae-una baungno ou sereyao uwerienane sosewa. Sosewa Sabat iya kasa yenu giro awong sao tauyao ge dipunasanidoro mitiwa arauwa.</VERS>
    </CHAPTER>
    <CHAPTER cnumber="24">
      <VERS vnumber="2">Baungno eyero gigiwa: Daba biritira daba uma be gazao awiya dereme yerobaungno demese atu mitinu gigiwa.</VERS>
      <VERS vnumber="3">Ayenu mitinu giro daba umana toiwa, arata awong Tuwa Yesura aingso kauyewa.</VERS>
      <VERS vnumber="4">Awong aingso kau yero iwawa nasani mitiwa emo etobe taung wori nunatoawiya neyangyero waegatinena amimene nunae-una nugu atu dopero mitiwatogigiwa.</VERS>
      <VERS vnumber="5">Bauno awongto giro awang yero diti wese tawingna yero tawing anuwing newaaune emo etobe amimene awong eno eyero sewato, “Niye noeno buro emo naoreawiya magayaora masira etu kau nei?</VERS>
      <VERS vnumber="6">Nung etu oko mitiya. Nung yemaoko iropumiya. Niye ge gitau Galilaya atuniye eno sena awiya kotungno gipu.</VERS>
      <VERS vnumber="7">Nung niye eno eyero sena, ‘Awong na Emora Mani pu pasena emora wawenggarineya. Ayero yaya awong na i pasaora daya magayarinena. Magayero be etamaayao aung yai aune nupema seka yero iroparinena.’ Niye eno ayero sena.”</VERS>
      <VERS vnumber="8">Emo etobe mene ayero sewato giro bauno awong Yesu ge gitau sena awiyakotumuwa kasa yena.</VERS>
      <VERS vnumber="9">Ayenu awong biriti doro nupema kapetegairo baungno buro-mani nuna 11 auneemo bauno ena eno dema nona kasa yenu gigiwa auna ge ungwe yewa.</VERS>
      <VERS vnumber="10">Bauno emimene ge awiya aposolo eno sewa: Maria nung Madala napora, Yoana, Yakobora ai Maria, awong aune bauno ena amimene ge awiya aposolo enosewa.</VERS>
      <VERS vnumber="11">Arata aposolo mene baunona ge nigiwa me aung yenu giro yangduwa.</VERS>
      <VERS vnumber="12">Arata Petoro mene zo iropuro sungno baungno daba umana atu utero ditimokora yero mo gege mitinu gigina. Ayero yero nupema kapetegairo garebaungno nona kasa yena auna susuwa kau nasani kotumao nuna gagausena.</VERS>
      <CAPTION vref="13">Emo etobe Yesu Emeas nagibe atu gigiwato.</CAPTION>
      <CAPTION vref="13">
        <xref fscope="Mk 16:12-13">Mk 16:12-13</xref>
      </CAPTION>
      <VERS vnumber="13">Wari be dekaongka aune nunae-una emo etobe awongto ang yero baungno napomaingkoka zo yazo Emeas auna yari bamuwato. Nagibo Yerusalem doro baungnoEmeas yao awiya 11 kilomita.</VERS>
      <VERS vnumber="14">Awongto bautu nasani tani kasa yenu gigiwato auna ungwe didinasani</VERS>
      <VERS vnumber="15">bautunewato Yesu nung nuka nutope kasa nunato-una yero awongto aune demabaungna.</VERS>
      <VERS vnumber="16">Awongto nung aune dema bautunasani nung gigiwato oko kasa yena, noenookowata, Tuwa Bayau mene awongto Yesu saore gowito sero dubora diti awenatogazena.</VERS>
      <VERS vnumber="17">Aune nung awongto eno eyero sena, “Nito ge ungwe nora yero butuneito?”Ayero senu awongto dopero dubo mininasani mitiwato</VERS>
      <VERS vnumber="18">Aune nunato-una zo yazo nuna Kliopa amimene ge abena eyero sena, “EsewaYerusalem atu augatinasani nowa amimene tani baina be yeme eune kasa yetiyaauna bowi awiya nigitineya. Aune ning nata amimene nono yero oko nigao neteaune buro nato atata nesi?”</VERS>
      <VERS vnumber="19">Ayero senu Yesu mene awongto nupema atata yero eyero sena, “Tani nomazesineito?” Ayero senu awongto nung eno eyero sewato, “Tani awiya YesuNasarete napora emo auna-una atu kasa yetiya amaze sinenato. Nung porofete, arare nung tani putoungne yero nasani ge putoungne tugata yero nasani TuwaBayaura benaungna o emo baunona benaungna atu noiya.</VERS>
      <VERS vnumber="20">Arata pirisa babuze aune emo gitau yao babuze nanae awong amimene nungdaya magayaise sero nung iwora waweng pugeya awong nung i pasaora deteyamagayetiya.</VERS>
      <VERS vnumber="21">Arata nae eyero kotupunasani nonane. Emo amimene Isreli emo nae iworawaweng atu sorariniya. Awiya gege okowata, deteya magayeti nenane wari beetama niya.</VERS>
      <VERS vnumber="22">Arata be yeme eune dubu nanae-una bauno ena mene ge zo seseya nae nigirokotumao nanae sisigatini iwawa nenane. Awiya awong iya gatini gora-garagumorore iropuro biritira baungno</VERS>
      <VERS vnumber="23">Yesura aingso oko gigeya. Ayero yero awong nupema tera kapetegairo geeyero seseya, ‘Nae angelo gigenane angelo mene nung nupema seka yeroiropumiya ayero seseyato.’</VERS>
      <VERS vnumber="24">Bauno mene ayero seseya giro dubu nanae-una emo ena mene iropurobiritira baungno bauno mene ge seseya ayao ine teng gigeya. Arata nung zooko gigeya.”</VERS>
      <VERS vnumber="25">Ayero sewato giro Yesu mene awongto eno ge eyero sena, “Nito kotumaoaung. Ge apakana porofete mene gaewa awiya niye nono yero gao me yaoratimara yero nowi?</VERS>
      <VERS vnumber="26">Sorao Emo Kristo nung gitau yaya taungno aune ago simao waegaore nunapumaise sao mitiya, awiya niye oko gao ing?”</VERS>
      <VERS vnumber="27">Yesu mene ayero sero aune ge nuna Tuwara gera gaewa mitoiya auna susuwaawiya awongto eno keregari sero ge Mose aune porofete apakana amimene gaewaauna atu zayero momo-zimomo yero sena ara.</VERS>
      <VERS vnumber="28">Awong bautunete kasaye napo auna nugu gaiwa aune Yesu nung awongtoyangdoro darama babari sero yenu giro</VERS>
      <VERS vnumber="29">awongto nung sorero eyero sewato, “Wari wowosini ping mena iyariniya. Arare ning nato aune dema mitaisa.” Ayero sewato giro nung awongto aunedema baungno awenato gare yena.</VERS>
      <VERS vnumber="30">Ayero atu mitasani awong nona minari nasani newa giro nung ame puro TuwaBayau eno dange sero eero awongto eno pugaina ara.</VERS>
      <VERS vnumber="31">Nung awongto eno ayero yenu awongto nung gigiwato kasa yenu giro nungmena aungne gaina.</VERS>
      <VERS vnumber="32">Ayero yenu awongto eyero sewato, “Name nagibe atu ang nenane nung naoeno ge tugata yetiya, nupema gera susuwa nao eno keregaiya, be aune mokonanao mene yo wigaga yetiya.”</VERS>
      <VERS vnumber="33">Awongto ge ayero sero iropuro ang yero nupema kapetegairo Yerusalembamuwato ara. Ayero awongto buro-mani 11 awong otao mani enane augairomitiwa tamuwato ara.</VERS>
      <VERS vnumber="34">Tamuwato awong awongto eno eyero sewa, “Ge me nibamu. Tuwa nupemairopumiya. Iropuro Simonna-una kasa yeti gigiya.”</VERS>
      <VERS vnumber="35">Ayero sewa awongto nagibe atu ang nasani tani yewa auna ungwe didinasanisewato, “Nung ame eeti aune nato nung gigenato kasa yetiya.” Ayero sewatoarauwa.</VERS>
      <CAPTION vref="36">Yesura buro-mani mene nung gigiwa.</CAPTION>
      <CAPTION vref="36">
        <xref fscope="Mt 28:16-20">Mt 28:16-20</xref>;<xref fscope="Mk 16:14-18">Mk 16:14-18</xref>;<xref fscope="Yo 20:19-23">Yo 20:19-23</xref>;<xref fscope="Apo 1:6-8">Apo 1:6-8</xref></CAPTION>
      <VERS vnumber="36">Awong ge awiya sinasani mitiwa Yesu nung nuka nutope nunae-una towangdaung atu kasa yero dopero eyero sena, “Niye dubo iwaingne mitiungpu.”</VERS>
      <VERS vnumber="37">Ayero senu awong sopine yero iwaeta ayero sero awang yero babari yewa.</VERS>
      <VERS vnumber="38">Ayewa giro nune awong eno eyero sena, “Niye noeno iwawa nasani kotumaoninae sisigati nei?</VERS>
      <VERS vnumber="39">Niye te-wawong nana gipu, na naka natope kasa yero mitena. Wawong ninaemene na iniro gipu. Iwae awiya taung aingso aung, arata nane mene zo taungaingsore mitena era.”</VERS>
      <VERS vnumber="40">Ayero sero nung te-wawong nuna awong eno gipena.</VERS>
      <VERS vnumber="41">Ayero yenu awong nung giro yawa yawa bainakama yewa, arata nupema iwawayero ge aung yenu bora-bora yero mitiwa giro nung awong eno eyero sena,“Ninae-una nona ena minao etu mitita?”</VERS>
      <VERS vnumber="42">Ayero senu giro wo ito gitau igi yewa mitina awiya pugaiwa</VERS>
      <VERS vnumber="43">nung nunae benaungna atu puro minina.</VERS>
      <VERS vnumber="44">Nung ge awong eno eyero sena, “Gitau na niye aune dema nasani eyerosewang, ‘Ge na eno gitau gaewa—Mosera sao tauyao ge auna atuta porofeterabukura atuta Sam bukura atu gaewa—ge awiya apakana me yariniya.’ Ayerosewang.”</VERS>
      <VERS vnumber="45">Ayero sero nung kotumao nunae ininu tang senu awong be aune Tuwa Bayaurage gayao auna susuwa gigiwa kasa yena ara.</VERS>
      <VERS vnumber="46">Nung awong eno eyero sena, “Tuwa Bayaura ge gayao eyero mitiya. NaSorao Emo ninae Kristo mene yaya taungno magayana wari be etama aung yaiaune nupema biritira atu iroparinena.</VERS>
      <VERS vnumber="47">Arare niye Yerusalem etu zayero bowi nana keregaya emo bauno dubu serosero amimene nigiro yazo nana yau sinasani dubo darawa yaya aune Tuwa Bayaumene pasena nunae yangduwariniya.</VERS>
      <VERS vnumber="48">Niye tani apakana gosinowa auna ge keregairo sinasani neupu.</VERS>
      <VERS vnumber="49">Sana nigipu. Oweno Mama nana mene niye eno pugari sena awiya iyengtanawosi ninae-una yariniya. Arata niye napo ewiya oko yangduwae. Niye etumitaya putoung uritira atu wosi ninae-una yai aune napo doro burorababarineya.” Ayero sena arauwa.</VERS>
      <CAPTION vref="50">Tuwa Bayau mene Yesu punu witi uritira yena.</CAPTION>
      <CAPTION vref="50">
        <xref fscope="Mk 16:19-20">Mk 16:19-20</xref>;<xref fscope="Apo 1:9-12">Apo 1:9-12</xref></CAPTION>
      <VERS vnumber="50">Yesu mene ayero sero awong puro baung Betani nape yero nung wawongbuyagairo ikapari yero awong gao yena.</VERS>
      <VERS vnumber="51">Nung awong gao nenu aune Tuwa Bayau mene nung punu nung awong yangdorowiti uritira yena.</VERS>
      <VERS vnumber="52">Ayero yenu awong nung bowi yero yawa yawa bainakama nasani nupema wesorakapete Yerusalem gairo bamuwa.</VERS>
      <CAPTION vref="53">BOWI IWAING YOHANE MENE GAENA</CAPTION>
      <CAPTION vref="53">Yesu Tuwa Bayaura ge puro tawing emo yero kasayena.</CAPTION>
      <VERS vnumber="53">Atu baungno nasani awong be ozaung-zaung ibu bainana atu toiro TuwaBayaura yazo de ika gatinasani nauwa arauwa.\id JHN NT<style fs="super">0018</style>. JN ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h YOHANE\mt BOWI IWAING YOHANE MENE GAENA\ip\ it Yohane nung Yesura buro-mani 12 auna zo. Nung Yesura ungwe ewiya tawing sero sero auna emo bauno eno gaena. Nung susuwa eyao eno sero gaena. Emo bauno apakana amimene Yesu gaya Kristo me yai nung tumo didinasani nao me iwaing tamaese. Arare nung buro Yesu mene nasani nauna awiya gege okowata, ungwe-maungwe yero nasani nauna auna ge witao awiya dema gaena. \it*</VERS>
    </CHAPTER>
  </BIBLEBOOK>
  <BIBLEBOOK bnumber="43" bsname="JHN">
    <CHAPTER cnumber="1">
      <VERS vnumber="1">Ge bera <NOTE type="study">+  1:1  Ge bera awiya Yesu.</NOTE> nung nao gege nasani nauna. Ge bera nung Tuwa Bayaura benaungna atu nasani nauna. Ge bera nung nutope Tuwa Bayau.</VERS>
      <VERS vnumber="2">Nung awiya gitau susuwara otu Tuwa Bayau aune dema nao gege nasani nauna.</VERS>
      <VERS vnumber="3">Ge bera nung Tuwa Bayaura wawong yero nona apakana yero aung yena. Arare nona kasayena, awiya nung aung nona zo oko kasayena.</VERS>
      <VERS vnumber="4">Nao awiya nuna-una mitauna. Arare nao awiya emora-ina waegairo mitauna ara.</VERS>
      <VERS vnumber="5">Waegao mene mume waegainu mume mene waegao disari kaputena, arata waegatinoiya. <NOTE type="study">+  1:5  Waegao awiya Yesu. Mume awiya Sanda dubu nuna aune.</NOTE></VERS>
      <VERS vnumber="6">Tuwa Bayau mene emo zo giginu kasayero nasani nauna yazo nuna Yohane.</VERS>
      <VERS vnumber="7">Nung amimene waegaora bowi sari buna. Emo bauno apakana waegaora Maung tumo diyaese sero Tuwa Bayau mene senu kasayena ara.</VERS>
      <VERS vnumber="8">Yohane nung nutope waegaora Maung okowata. Nung waegaora bowi gege maze sari buna.</VERS>
      <VERS vnumber="9">Waegao me nung emo bauno apakana awiya waegao pugatinoiya, amimene be aune tawingna atu kasayero nasani nauna.</VERS>
      <VERS vnumber="10">Nung tawingna atu mitauna. Awiya gege okowata. Tawing dema nune yena ara. Ayero yena, arata tawingna emo bauno awong nung saore oko giro baingtiwa.</VERS>
      <VERS vnumber="11">Nung tawing nuna-una kasayena, arata dubu nuna mene nung gosinasani aune nupema oko gao ine yewa.</VERS>
      <VERS vnumber="12">Arata ena mene awong nung otao yewa, o nung tumo diwa amimene Tuwa Bayaura mani awiso yaese sero nung yazo nunae mena puna ara.</VERS>
      <VERS vnumber="13">Awong emora yura kasa yero Tuwa Bayaura mani awiso oko yewa. Awong emora aratamaora okowata, o emora sao tauyaora okowata, awong Tuwa Bayaura putoungna kasa yero mani awiso nuna yewa ara.</VERS>
      <VERS vnumber="14">Ge bera nung emo yero kasayero naname-una towang atu nasani nauna. Ayero yenu nae simao waegaore nuna gigiwangne. Nung Tuwa Bayaura Mani me, arare simao waegaore nuna-una gege mitauna. Nao mere monone awiya dubo nuna-una bebunu puro wosina ara.</VERS>
      <VERS vnumber="15">Susuwa nuna awiya Yohane mene puro daung gairo wawa sero eyero sena, “Na nung aeno eyero sewang, ‘Ago butuniya amimene nung gitau yao nana niya. Noeno okowata, na oko kasayaore nung nasani nauna.’” Yohane mene ayero sena ara.</VERS>
      <VERS vnumber="16">Name apakana amimene soremao iwawaing awiya zamena simena nuna-una atu pupunasani nonane.</VERS>
      <VERS vnumber="17">Tuwa Bayau mene sao tauyao ge name eno pugari sero Mose eno pugaina ara. Arata Tuwa Bayau mene nao mere monone awiya name eno pugari sero Yesu Kristo eno pugainu puro buna ara.</VERS>
      <VERS vnumber="18">Tuwa Bayau nung emo zo mene oko gigina. Aung nibamu arauwa. Arare Mani nuna dekaongka nuna-una deungbera mitoiya amimene Maung nuna name eno keregaina arauwa.</VERS>
      <CAPTION vref="19">Yohane ge ou zayero suwao emo amimene Yesura ge keregaina.</CAPTION>
      <CAPTION vref="19">
        <xref fscope="Mt 3:1-12">Mt 3:1-12</xref>;<xref fscope="Mk 1:7-8">Mk 1:7-8</xref>;<xref fscope="Lu 3:15-17">Lu 3:15-17</xref></CAPTION>
      <VERS vnumber="19">Yuda emora gitau yao Yerusalem atu nauwa amimene pirisa ena wati mugo nunae aune awong awiya iyengtiro sewa baungno Yohane atata yero eyero sewa, “Ning emo aweni?”</VERS>
      <VERS vnumber="20">Ayero sewa Yohane nung susuwa nuna oko pungyao keregairo eyero sena, “Na Sorao emo ninae Kristo okowa.”</VERS>
      <VERS vnumber="21">Ayero senu awong nupema atata yero eyero sewa, “Aune ning aweni? Ning Kristora ai mani Eliya ing?” Ayero sewa nung eyero sena, “Na Eliya okowa.” Ayero senu awong eyero sewa, “Ning porofete diya yero nonane awiya ning ari?” Ayero sewa nung eyero sena, “Aung arauwa.”</VERS>
      <VERS vnumber="22">Ayero senu awong nupema atata yero eyero sewa, “Ora ning aweni? Nae baungno emo babuze nae seseya bumenane aeno ge no sarinenine? Ning nitope susuwa nina se niganene.”</VERS>
      <VERS vnumber="23">Ayero sewa nung abena eyero sena, “Porofete Yesaya mene ge zo gaena awiya nana-una atu me niya. Na bowi sao emo eu yanawira atu nasani eyero sero nona, ‘Tuwara nagibo kora yepu korosae.’” Ayero sena arauwa.</VERS>
      <VERS vnumber="24">Emo Yohanena-una bumuwa awiya Farisayo mene iyengtiwa bumuwa ara.</VERS>
      <VERS vnumber="25">Arare awong nung nupema atata yero eyero sewa, “Ning sorao emo nanae Kristo oko siya, o Eliya oko siya, porofete oko siya, sinesa awiya gi. Arare ning nono yero emo bauno ge ou susunesi?”</VERS>
      <VERS vnumber="26">Ayero sewa Yohane mene abena eyero sena, “Na emo bauno ou gege susunena ara. Arata ninae-una atu zo kasayero mitiya, niye nung oko gosinowa.</VERS>
      <VERS vnumber="27">Nune nana-ina bautara bumariniya amimene emo bainakama. Na emo wosao nibamu amimene te soga nuna-una angsi besao ine teng oko yariniya. <NOTE type="study">+  1:27  Soremao Ge zo<xref fscope="Matiu 3:11">Matiu 3:11</xref> auna atu mitiya awiya gi.</NOTE> ” Ayero sena ara.</VERS>
      <VERS vnumber="28">Susuwa awiya napo Betania, ou Yodan enabara mitauna, auna atu kasa yena. Yohane mene atu nasani atu emo bauno ge ou susunauna arauwa.</VERS>
      <CAPTION vref="29">Yohane mene Yesu nung Tuwa Bayaura lama asena.</CAPTION>
      <VERS vnumber="29">Iya gainu Yesu mene Yohanena-una bautu nenu nung ake atu giro eyero sena, “Owiya gipu. Tuwa Bayaura lama mani ara. Nune tawing sero sero emo bauno auna pasena nunae diungno magayariniya.</VERS>
      <VERS vnumber="30">Na nung aeno eyero sewang, ‘Ago butuniya nung gitau yao nana niya. Noeno okowata na oko kasayaore nauna.’ Nung awiya ora.</VERS>
      <VERS vnumber="31">Na natope nung gitau oko gigiwang kasa yena. Arata Isreli emo niye bowi nuna sana nigaese sero na kasa yero ge ou zayewang.”</VERS>
      <VERS vnumber="32">Yohane mene emo eno ge ayero sero aune zo eyero sena, “Oweno mene ni audubo ine yero uritira atu wosiro nuna-una adungno mitinu na gigiwang.</VERS>
      <VERS vnumber="33">Na gitau nung oko gigiwang kasa yena, arata Tuwa Bayau mene na emo bauno ge ou suwanese sero eyero sena, ‘Oweno wosiro nuna-una adungno mitari niya emo amimene ge sai aune emo bauno Oweno pumarineya.’</VERS>
      <VERS vnumber="34">Na susuwa nuna giro eyero sinena: Nung Tuwa Bayaura Mani me.” Yohane mene ge ayero sena arauwa.</VERS>
      <CAPTION vref="35">Yesu mene buro-mani siwongpatige puna.</CAPTION>
      <VERS vnumber="35">Iya gainu Yohane buro-mani nuna etobe aune amimene dopero mitiwa</VERS>
      <VERS vnumber="36">Yesu butunenu giro Yohane mene eyero sena, “Tuwa Bayaura lama ora.”</VERS>
      <VERS vnumber="37">Ayero senu buro-mani nuna etobe mene ge awiya nigiro Yesura-una ame bamuwato ara.</VERS>
      <VERS vnumber="38">Bautunewato Yesu mene kapetegairo giro awongto eno eyero sena, “Nito no kau neito?” Ayero senu awongto eyero sewato, “Rabai, (Ge naname-una, ‘Gipao emo’) ning garo nauna atu mitesi?”</VERS>
      <VERS vnumber="39">Ayero sewato Yesu mene eyero sena, “Bungputo gaeto.” Ayero senu mani etobe amimene nung ago yero gare witiwato ara. Witiro wari awiya nung aune dema mitete duwato wari wosiro wari diti 4 kilok yena ara.</VERS>
      <VERS vnumber="40">Awongto Yohanena ge nigiro Yesu ago yewato auna zo yazo nuna Anderea. Nung Simon Petorora meta.</VERS>
      <VERS vnumber="41">Anderea nung tato nuna Simon awiya mena taungno eyero sena, “Nato Yuda emora sorao emo yazo nuna Mesia awiya tamenato.” (Mesia awiya Kristo.)</VERS>
      <VERS vnumber="42">Ayero sero Yesura-una yuno baungno kasa yewato Yesu mene Petoro giro eyero sena, “Yazo nina Simon. Ning Yohanena mani. Arata na yazo nina sekawa Sifas asinena arauwa.” (Ge naname-una Daba Domito.) Ayero sena arauwa.</VERS>
      <VERS vnumber="43">Iya gainu Yesu nung Galilaya tawingna babari sero nasani aune Filip giro eyero sena. “Ning na ago ye.” Ayero sena ara.</VERS>
      <VERS vnumber="44">Filip nung Besaida napora. Andereato Petoro awong napo dekaongka auna ara.</VERS>
      <VERS vnumber="45">Arare Filip mene Nataniel taungno eyero sena, “Emo zo Mose mene sao tauyao gera atu ge nuna gaena, arita porofete ena mene deka ayero gaewa, emo awiya tamenane. Nung Yesu Yosepera mani. Nung Nasarete napora arauwa.”</VERS>
      <VERS vnumber="46">Ayero senu Nataniel mene ge abena eyero sena, “Nona iwaing zo mene Nasarete nape atu kasa yai teng yarinita?” Ayero senu Filip mene abena eyero sena, “Ayero sinesare bung babanano gase.”</VERS>
      <VERS vnumber="47">Ayero senu Nataniel nung Yesura-una baungnu Yesu mene giro eyero sena, “Ewiya gipu. Emo ewiya Isreli emo me. Ge iwao dubo nuna-una oko mitiya.”</VERS>
      <VERS vnumber="48">Ayero senu Nataniel mene Yesu atata yero eyero sena, “Na natu newang gigasi?” Ayero senu Yesu mene abena eyero sena, “Filip mene ning oko tamaore na mena ning i fik susuwara atu mitesa gigena arauwa.”</VERS>
      <VERS vnumber="49">Ayero senu Nataniel mene abena eyero sena, “Gipao emo, ning Tuwa Bayaura Mani me. Ning Isreli emora emo tuwa.”</VERS>
      <VERS vnumber="50">Ayero senu Yesu mene abena eyero sena, “Ning i fik susuwara atu mitesa giro sesena auna eno gege na tumo didinesa? Tani yeme gigesa awiya agewa gege. Ago nona me baina kasa yero babai gosinarinesa.”</VERS>
      <CAPTION vref="51">Yesu mene senu ou mene wain yena.</CAPTION>
      <VERS vnumber="51">Ayero sero nung eno eyero sena, “Na memokoba sane. Niye uriti be gausai Tuwa Bayaura angelo dubu mene na Emora Mani auna-una witiro wosiro anaya garineya ara.” Ayero sena arauwa.</VERS>
    </CHAPTER>
    <CHAPTER cnumber="2">
      <VERS vnumber="1">Wari be etobe aung yenu Galilaya tawingna napo zo yazo Kena auna atu emo mene bauno ataise sero ana bonene newa Yesura ai dema mitina.</VERS>
      <VERS vnumber="2">Yesu buro-mani nuna aune awong dema babaese sewa giro baungno augaiwa.</VERS>
      <VERS vnumber="3">Augairo mitasani ou wain miniwa aung yenu giro Yesura ai mene nung eno eyero sena, “Ou wain nunae aung yetiya.”</VERS>
      <VERS vnumber="4">Ayero senu Yesu mene abena eyero sena, “Na awong soremanese aeno sinesita? Auna be nana oko bao.”</VERS>
      <VERS vnumber="5">Ayero senu aune ai nuna mene soumani eno eyero sena, “Yesu mene buro ge nomaze sariniye, amaze diungno yepu.” Ayero sena ara.</VERS>
      <VERS vnumber="6">Be aune garo auna atu au babuze 6 mitiwa ara. Yuda emora-una garo sero au ayao ine mitaunu aune awong ewowora tani nasani nonane taungne sainasani nauwa. Au awiya babuze. Au dekaongka auna ou baketi 10 mene sukupunauwa.</VERS>
      <VERS vnumber="7">Arare Yesu mene soumani eno eyero sena, “Niye ou dungno aura yasagaipu bebumae.” Ayero senu soumani mene ou dungno aura yasagaiwa bebumuwa ara.</VERS>
      <VERS vnumber="8">Ayero yewa aune nung eyero sena, “Niye ou aura awiya ena dungno bonene maung eno puro baungpu.” Ayero senu giro ou awiya</VERS>
      <VERS vnumber="9">dungno puro bonene maung eno puro bautunewa ou awiya wain yena ara. Puro bamuwa bonene maung mene mininu bera atu mege yena. Ayero yenu nung ou wain awiya natu buna auna susuwa nung oko gao, arata soumani ou dumuwa amimene gigiwa. Arare bonene maung mene emo bauno atitinena awiya yau senu bunu</VERS>
      <VERS vnumber="10">eyero sena, “Nae gitau ou wain me pugatinonane mininowa dubo sisigati noi aune, ou wain zuma wosao awiya ago pugatinonane mininowa. Tani nanae ayao mitiya ara. Arata nine mene zo ou wain me pungyero ou wain zuma wosao gitau pugesa mineya aune me ago pugatinesa.” Ayero sena ara.</VERS>
      <VERS vnumber="11">Yesu nung Kena napo Galilaya tawingna atu tani putoungne nuna naungna awiya gitau atu zayero yena ara. Ayero yero nung putoung nuna keregainu buro-mani nuna mene tani putoungne awiya giro nung tumo diwa arauwa.</VERS>
      <CAPTION vref="12">Yesu nung Tuwa Bayaura ibu baina awiya dang ayero sena.</CAPTION>
      <CAPTION vref="12">
        <xref fscope="Mt 21:12-13">Mt 21:12-13</xref>;<xref fscope="Mk 11:15-19">Mk 11:15-19</xref>;<xref fscope="Lu 19:45-46">Lu 19:45-46</xref></CAPTION>
      <VERS vnumber="12">Ataora bonene aung yenu Yesu nung Kena napo doro baung Kapaneam nape yari nenu ai nuna metamaine aune buro-mani nuna amimene nung aune dema bamuwa ara. Baungno atu be daigairo oko nauwa.</VERS>
      <VERS vnumber="13">Yuda emora iya dang be zo yazo nuna Magayao mene awong Daigaina auna be nugu yenu giro Yesu mene Yerusalem witiro baungna.</VERS>
      <VERS vnumber="14">Yerusalem nape kasa yero Tuwa Bayaura ibu baina auna pae zo kasa ewe gao auna baungno atu lama aune bulimakao arita ni gumo awiya puro baungno wina-piti nasani newa gigina. Anasani moni tewo tame pugairo moni wina-piti nasani mitiwa</VERS>
      <VERS vnumber="15">giro Yesu mene angsi ena puro tenero aune amimene lama bulimakao aune emore dema tunenu bamuwa tewo monine ininu kapetegainu moni wosi duru yena ara.</VERS>
      <VERS vnumber="16">Ayero yero emo ni gumo puro dopero mitiwa aeno eyero sena, “Puro baungpu. Niye Mama nana-una ibura etu nona wina-piti yaya stowa ibu ine yoiye sero awang sinena.” Ayero sena ara.</VERS>
      <VERS vnumber="17">Yesu nung ayero yenu buro-mani nuna mene ge zo gayao mitoiya awiya kotumuwa. Ge awiya eyao era. Ibu nina ewiya eno tini nana kapinoiya.</VERS>
      <VERS vnumber="18">Arare Yuda emo mene Yesu atata yero eyero sewa, “Awe mene sesi tani awiya yetesi? Tuwa Bayau mene sai yarinesa awiya susuwa awiya pu daung gari sero tani putoungne zo ye ganene.”</VERS>
      <VERS vnumber="19">Ayero sewa Yesu mene be nunae-una ge puro abena eyero sena, “Niye ibu ewiya kasaya nane wari be etama gege mena yana nupema dopariniya.”</VERS>
      <VERS vnumber="20">Ayero senu awong eyero sewa, “Mamono nanae mene ibu ewiya dawang 46 ayao gapunawe besugaiwa, awiya nine wari be etama gege yasa dopaise sinesa?” Ayero sewa ara.</VERS>
      <VERS vnumber="21">Arata Yesu nung taung aingso nuna-una ge awiya pu ibu bainana gairo sena ara.</VERS>
      <VERS vnumber="22">Arare ago nete magayero aune magayaora atu seka yero iropunu aune buro-mani nuna mene ge awiya kotumuwa ara. Ayero kotupunasani Tuwa Bayaura ge gayao ena aune ge Yesu mene sena aune awiya gigiwa me yena.</VERS>
      <VERS vnumber="23">Yesu Yerusalem atu mitasani iya dang auna atu tani putoungne ena yenu emo daigairo mene tani putoungne awiya giro Yesu tumo diwa ara.</VERS>
      <VERS vnumber="24">Yesu nung nutope emora moko gosinasani susuwa nuna awong eno oko keregao.</VERS>
      <CAPTION vref="25">Nikodemana ungwe.</CAPTION>
      <VERS vnumber="25">Nung emo zora susuwa gari sero emo ena oko atata yero nasani nauna. Nung nutope emora kotumao giro baingtiti nasani nauna arauwa.</VERS>
    </CHAPTER>
    <CHAPTER cnumber="3">
      <VERS vnumber="1">Emo zo nasani nauna yazo nuna Nikodema. Nung Farisayo zo. Nung Yuda emora gitau yao bainakama yero nasani nauna.</VERS>
      <VERS vnumber="2">Emo amimene pingne Yesura-una baungno eyero sena, “Gipao emo, nae susuwa nina gosinonane. Ning gipao emo me mene Tuwa Bayaura bera bumasa. Ning tani yero nosa awiya emo mene Tuwa Bayau aung nasani yao ine oko mitiya.”</VERS>
      <VERS vnumber="3">Ayero senu Yesu mene abena nung eno eyero sena, “Na memokoba sana gi. Zo nung kasa yao seka nupema oko kasa yao yariniya, awiya nung Tuwa Bayaura napo gao ine teng oko.”</VERS>
      <VERS vnumber="4">Ayero senu Nikodema mene abena eyero sena, “Zo nung zai yao mene nono yero aune kasa yao seka nupema kasa yariniye? Nung aira tingyana nupema towai aune pumao teng oko yarinita?”</VERS>
      <VERS vnumber="5">Ayero senu Yesu mene abena eyero sena, “Na memokoba sana gi. Zo nung oura ta owenona putoungna oko kasa yao yariniya, awiya nung Tuwa Bayaura nape babao ine teng oko yariniya.</VERS>
      <VERS vnumber="6">Zo nung emora mesara kasa yao awiya tawingna taung aingsore dema noiya. Arata zo nung Owenona mesara kasa yao awiya Owenone dema noiya.</VERS>
      <VERS vnumber="7">Niye kasayao seka kasayaese sesena awiya nigiro wawong di oko gamase.</VERS>
      <VERS vnumber="8">Bisi nung tebe-tabe supunoi ning bewing nuna gege nigitinosa, arata susuwa natu zayero butuniye o baungno natu aung niye, awiya ning susuwa oko gosinosa. Deka ayero zo nung Owenona mesara kasa yao auna susuwa ning oko gosinosa.”</VERS>
      <VERS vnumber="9">Ayero senu Nikodema mene abena eyero sena, “Tani awiya nono yero kasayari niye?”</VERS>
      <VERS vnumber="10">Ayero senu Yesu mene abena eyero sena, “Ning Isreli emora gipao emo mene tani awiya oko gao nosa ing?</VERS>
      <VERS vnumber="11">“Na memokoba sane. Nae nona dubora diti mene gosinonane, o nona diti moko mene gosinonane deka awiya sero nonane ara. Ayero yero nonane niye ge nanae doro nowa ara.</VERS>
      <VERS vnumber="12">Nona tawingna etu kasa yero noiya awiya sero nona giro nowa me oko yero noiya amimene uritira nona mitiya awiya sana nono yero gaya me yariniye?</VERS>
      <VERS vnumber="13">Emo zo mene uritira witiro nawe oko wosina. Na Emora Mani nata uritira atu wosiwang. Nane gege nata uritira nona gosinena.</VERS>
      <VERS vnumber="14">Mose mene gitau eu yanawira atu kapa puro yi yero puro witiro i pasaora ikogaina deka ayero na Emora Mani i pasaora ikogaese sao mitiya.</VERS>
      <VERS vnumber="15">Arare na tumo diyarineya amimene nao me iwaing awiya tamarineya.” Ayero sena arauwa.</VERS>
      <VERS vnumber="16">Zo nung Tuwa Bayaura mani tumo diyariniya amimene magayero mekora babaise okowata, nung nao me iwaing tamaise sero Tuwa Bayau mene emo bauno name eno dubo bayao bainakama nasani Mani nuna dekaongka iyengtinu wosina ara.</VERS>
      <VERS vnumber="17">Tuwa Bayaura Mani mene emo gera pugaise auna okowata, emo soraise sero Tuwa Bayau mene senu wosina ara.</VERS>
      <VERS vnumber="18">Zo nung Tuwa Bayaura Mani tumo diyariniya amimene Tuwa Bayaura kotora atu oko zuwariniya. Zo nung Tuwa Bayaura Mani oko tumo diyao yariniya nung amimene kotora atu mena zuwetiya ayero yariniya. Noeno okowata, nung Tuwa Bayaura mani dekaongka awiya oko tumo diyao yero noiya.</VERS>
      <VERS vnumber="19">Arare kotora atu zuwao auna susuwa eyero mitiya era. Waegao mene tawingna kasa yenu emo awong waegaora babao awang sero mumena katu mitari sewa ara. Awong nao nunae meko, arare ayero yewa.</VERS>
      <VERS vnumber="20">Zo nung pasena yero noiya amimene waegao awang noiya. Waegao mene pasena nuna-una susuwa keregoiye sero awang nasani nung waegaora oko kasa yariniya.</VERS>
      <VERS vnumber="21">Awong ge me nigiro puro nowa amimene waegaora kasa yero nowa. Zo nung waegaora kasa yai waegao mene buro nuna-una susuwa keregatinai emo bauno mene giro buro nuna-una me awiya Tuwa Bayaura putoungna atu kasa yero noiya ayero sarineya.</VERS>
      <CAPTION vref="22">Yohane mene Yesura susuwa keregaina.</CAPTION>
      <VERS vnumber="22">Yesu mene buro-mani nuna punu Yerusalem doro Yudaya tawing agewara baungno nauwa. Atu nasani aune emo ena ge ou suwena.</VERS>
      <VERS vnumber="23">Yohane dema emo bauno ge ou susunasani mitina. Nung tawing zo yazo Ainon, Selim nape ina atu nasani ge ou suwao buro nasani nauna. Nung tawing auna atu nasani nauna, noeno okowata, ou baina atu mitauna. Arare emo bauno nuna-una butunauwa ge ou susunauna ara.</VERS>
      <VERS vnumber="24">Yohane nung be aune Herode mene bunao gare oko pugaore atu buro nasani nauna.</VERS>
      <VERS vnumber="25">Arare Yuda emo zo aune Yohanena buro-mani awong taung aingso sayaora tani auna ge wina-se yewa ara.</VERS>
      <VERS vnumber="26">Ge sinete buro-mani mene baung Yohanena-una yero eyero sewa, “Gipao emo, gitau ning ou Yodan enabara atu nauwasa emo buro ning taunu susuwa nuna nae eno keregairo sasa, emo amimene be yeme eune emo bauno ge ou susunasani miti giro apakana nuna-una bautuneya.”</VERS>
      <VERS vnumber="27">Ayero sewa Yohane mene eyero sena,” Emo zo nung uritira Maung mene nona nung eno oko pugao yai nung nutope nona awiya pao ine teng oko ara.</VERS>
      <VERS vnumber="28">Na eyero sinasani niye eno sewang gigiwa, ‘Na Kristo okowa, arata Tuwa Bayau mene na pugainu nane nagibo nuna gitau nena.’</VERS>
      <VERS vnumber="29">Emo zo bauno atariniya bauno awiya nuna gege ara. Arare nung yawa yawa nai otao nuna mene nugu dopero ge nuna nigiro deka ayero dubo iwaing yariniya. Emo bauno mene Yesura-una babeya, arare dubo iwaing yaora be nana kasa yetiya. <NOTE type="study">+  3:29  Bauno pumao emo awiya Yesu. Otao nuna awiya Yohane. Bauno awiya Tuwara dubu name ara. </NOTE></VERS>
      <VERS vnumber="30">Nune na daigairo emo tuwa bainakama nibamu yariniya. Arata nane mene zo nuna wese nibamu yarinena.” Ayero sena arauwa.</VERS>
      <VERS vnumber="31">Ika atu wosina amimene witao naname ara. Zo nung tawingna etu kasa yao amimene tawing euna, arare nung tawingna ge sinoiya. Arata uritira atu wosina amimene name apakana daigairo baina naname yero noiya ara.</VERS>
      <VERS vnumber="32">Nune uritira nona gosinasani nauna awiya name eno keregairo sinoiya, arata emo mene ge nuna dotinowa.</VERS>
      <VERS vnumber="33">Zo nung Maina ge nigiro puro pu dube gairo noiya amimene ayero nasani‘ Tuwa Bayau ge me sinoiya’ asero noiya.</VERS>
      <VERS vnumber="34">Emo Tuwa Bayau mene senu wosina amimene Tuwa Bayaura ge sinoiya. Noeno okowata, Tuwa Bayau mene Oweno zere tutupore apana nung eno pugao gege pugatinoiya.</VERS>
      <VERS vnumber="35">Maung nung Mani nuna aratapu nasani nona apakana Mani nuna-una waweng pugainu mitoiya.</VERS>
      <CAPTION vref="36">Yesu Samaria bauno zore ge ungwe yewato.</CAPTION>
      <VERS vnumber="36">Zo nung Tuwa Bayaura Mani tumo didinoiya amimene nao me iwaing puro noiya. Arata zo nung Tuwa Bayaura Mani auna ge dero noiya amimene nao me iwaing oko gariniya. Emo ayao auna atu Tuwa Bayaura tini kapao mene mitao gege mitariniya.</VERS>
    </CHAPTER>
    <CHAPTER cnumber="4">
      <VERS vnumber="1">Farisayo awong Yesura bowi eyero nigiwa, “Yesu nung mani daigairo puro ge ou susuniya, arare emo bauno nung ago neya amimene Yohane ago nowa awiya daigatineya.” Ayero nigiwa ara.</VERS>
      <VERS vnumber="2">Arata Yesu nung nutope emo zo ge ou oko suwena. Buro-mani nuna mene emo bauno ge ou susunauwa ara.</VERS>
      <VERS vnumber="3">Arare Farisayo ge ayero nigiwa giro Yesu mene Yudaya tawing doro kapetegairo Galilaya tawingna baungna ara.</VERS>
      <VERS vnumber="4">Nagibo awiya Samaria tawing busero buwagairo bautunauna.</VERS>
      <VERS vnumber="5">Yesu mene tawing awiya busero buwagairo bautunete Samaria napo zo yazo Saiko auna kasa yena ara. Napo awiya Yakobo mene mani nuna Yosepe eno tawing agewa pugaina auna nugu mitauna ara.</VERS>
      <VERS vnumber="6">Nupema tawing auna atu Yakobora ou kote wamao zo mitauna. Arare Yesu nung atu kasa yenu wari diti 12 kilok yena ara. Ayenu nung putoung aung yenu giro ou kote wamao auna nugu atu aduna ara.</VERS>
      <VERS vnumber="7">Adungno mitinu Samaria bauno zo ou dumari sero buna. Bunu Yesu mene giro nung eno eyero sena, “Ou piti minane.” Ayero sena ara.</VERS>
      <VERS vnumber="8">Buro-mani nuna awong ma pumari sero nape bamuwa nung nata mitete bauno eno ou isa senu</VERS>
      <VERS vnumber="9">bauno mene nung eno eyero sena, “Ning Yuda emo mene nono yero Samaria bauno na eno ou isa sinesi?” Ayero sena, noeno okowata Yuda emore Samaria emore awong kasugairo nasani nauwa, aeno bauno mene ge awiya sena.</VERS>
      <VERS vnumber="10">Ayero senu Yesu mene eyero sena, “Nona Tuwa Bayau mene ning eno pugari siniya auna susuwa aune nupema na ou eno sinena auna susuwa dema gasa kasa yatiya, awiya ning ou eno na isa sasa nao me iwaing auna ou awiya ning eno pugatena.”</VERS>
      <VERS vnumber="11">Ayero senu bauno mene ge abena eyero sena, “Ou kote ewiya tura daung ware, ning kopu ou dumao aung. Arare nao me iwaingna ou awiya natu pumarinesi?</VERS>
      <VERS vnumber="12">Ewowo naname Yakobo nung ou kote ewiya wauna. Ayero yenu nung aune mani awiso nuna aune lama bulimakao aune awong apakana ou ewiya mininasani nauwa. Nung ou kote ewiya nae eno diriyegaina. Arata ning Yakobo daigatinesa, ayero sinesita?”</VERS>
      <VERS vnumber="13">Ayero senu Yesu mene eyero sena, “Ou ewiya mininowa nupema ouwe mena yero noiya.</VERS>
      <VERS vnumber="14">Arata ou nane pugarinena awiya zo mene minai ouwe nupema oko yariniya. Nane ou awiya emo zo eno pugana, dubo nuna-una atu ou diti ine yero gubigubi nasani mitariniya. Ayero nai emo amimene nao me iwaing puro nasani nariniya.”</VERS>
      <VERS vnumber="15">Ayero senu bauno mene eyero sena, “Emo, ning ou awiya pugasa miniro ouwe oko nai nane. Ayero na ou eno be ozaung-zaung etu butunona awiya duwane.”</VERS>
      <VERS vnumber="16">Ayero senu Yesu mene eyero sena, “Ning baungno emo nina puro nito dema baeto.”</VERS>
      <VERS vnumber="17">Ayero senu bauno mene ge abena eyero sena, “Na emo aung.” Asenu Yesu mene eyero sena, “Ning emo nina aung sisa awiya me sinesa ara.</VERS>
      <VERS vnumber="18">Ning emo wawong zo ayero atiro doro nosa. Arare be yeme ning emo zore nesa, arata nung awiya emo nina okowa, arare ning ge me sinesa.”</VERS>
      <VERS vnumber="19">Ayero senu bauno mene eyero sena, “Emo, na yeme susuwa nina gosinena. Ning porofete me.</VERS>
      <VERS vnumber="20">Arare se gane. Kikiyongne nanae awong diri euna <NOTE type="study">+  4:20  Diri euna. Awiya diri yazo Gerasim aeno sena. Samaria emo bauno mene Tuwa Bayau bowi yari sero Yerusalem oko babao. Awong diri Gerasim auna atu gege Tuwa Bayau bowi yero nasani nauwa. Soremao Ge zo<xref fscope="Luka 9:53">Luka 9:53</xref> auna atu mitiya awiya gi.</NOTE> atu augairo Tuwa Bayau bowi nasani nauwa, arata Yuda emo niye mene zo Yerusalem nape atu Tuwa Bayau bowi nasani nanenese sao mitiya ayero sero nowa.”</VERS>
      <VERS vnumber="21">Ayero senu Yesu mene abena eyero sena, “Bauno, na ge sana nigasa me yaise. Be zo nugu niya. Be awiya kasa yai aune niye Mama bowi yari sero diri eunata Yerusalem nape atu oko yarineya.</VERS>
      <VERS vnumber="22">Niye awiya oko giro baingtao nasani bowi nowa. Nanae mene zo giro baingtiti nasani bowi nonane. Noeno okowata, korayao iwaing yao awiya Yudara-una atu gitau kasa yaise sao mitiya.</VERS>
      <VERS vnumber="23">Be zo bariniya, be aune Tuwa Bayaura emo dubu me mene nung bowi yari sero ititire nao mere mene yarineya. Mama nung emo ayao mene nung bowi yaese arataungno yero noiya.</VERS>
      <VERS vnumber="24">Tuwa Bayau nung taung aingso okowata, nung ititi. Arare niye nung bowi yari sero taung mene okowata, ititire nao mere mene nung bowi nasani neupu.”</VERS>
      <VERS vnumber="25">Ayero senu bauno amimene ge abena eyero sena, “Na gosinena, Mesia yazo nuna zo Kristo amimene bariniya. Nung buro nona apakana pu daung gariniya.”</VERS>
      <VERS vnumber="26">Ayero senu Yesu mene nuna bera puro eyero sena, “Ge sinesa awiya mani zo oko mitiya. Na gege ara. Na ning aune dema ge sinena, naka kerauwa.”</VERS>
      <VERS vnumber="27">Ge ayero sinenu buro-mani kasa yero nung baunone dema ge ungwe newato awiya giro wawong di gamuwa ara. Arata susuwa no eno bauno eno ge siniye, o nono yero siniye, ayero sero atata yaora awiya gigiwa teng oko yenu giro duwa ara.</VERS>
      <VERS vnumber="28">Ayero yewa bauno nung kopu ou dumao nuna doro sungno baung nape yero emo bauno eno eyero sena,</VERS>
      <VERS vnumber="29">“Niye bungpu. Baungno emo zo gae. Nune nao nana-una susuwa apakana na eno keregaiya. Nung Kristo, ta?”</VERS>
      <VERS vnumber="30">Ayero senu awong kara Yesu gari bamuwa.</VERS>
      <VERS vnumber="31">Awong Yesura-una butunewa buro-mani nuna mene Yesu eno eyero sewa, “Gipao emo, ning nona mini.”</VERS>
      <VERS vnumber="32">Ayero sewa ge abena eyero sena, “Ma nana mitiya. Awiya niye oko gosineya.”</VERS>
      <VERS vnumber="33">Ayero senu buro-mani nuna mene awong nuka nuyetope wina-se yero eyero sewa, “Awe mene ma puro bumiye?”</VERS>
      <VERS vnumber="34">Ayero sewa giro nung eyero sena, “Nung na iyengtinu bumuwang auna be diungno buro nuna yero bautunete besugarinena amimene ma nana niya arauwa.</VERS>
      <VERS vnumber="35">Niye nika niyetope eyero sero nowa, ‘Ino siwongpatige ayao aung yai aune ma me yariniya.’ Ayero sinowa, arata nane mene zo eyero sinena. Niye diti-dati yero buro gipu. Ma pumaora be kasa yero mitiya. <NOTE type="study">+  4:35  Ma pumaora be. Nung nona minao eno oko, emo bauno eno sena. Awong Tuwara ge nigiro iwaing yaese sero aeno nona minaora pugairo sena.</NOTE></VERS>
      <VERS vnumber="36">Emo zo nung ma puro pu dekaongna gao buro yero noiya amimene zuma pupunoiya. Nung ma zo nao me iwaingna gerao awiya pu gare gatinoiya. Arare emo ma urao emo arita emo ma pumao emo awongto amimene dema yawa yawa yarineyato.</VERS>
      <VERS vnumber="37">Arare ge eyero sinonane amimene etu me yariniya, ‘Zo mene uraora buro noiya, arata zo mene pumaora buro noiya.’</VERS>
      <VERS vnumber="38">Ma niye oko urao yewa auna me awiya pu gare gaese sesena babarineya. Buro awiya ena mene yewa auna me niye pupuneya.” Ayero sena ara.</VERS>
      <VERS vnumber="39">Samaria emo bauno daigairo mene baunona ge nigiro Yesu tumo diwa ara. Ayero yewa, noeno okowata, bauno mene nao nuna-una susuwa awiya apakana Yesu mene keregainu giro emo bauno eno susuware senu nigiwa.</VERS>
      <VERS vnumber="40">Arare awong Yesura-una buro Yesu awong aune dema naise yuno puro baung nape yari sewa giro Yesu mene awong aune dema wari be etobe nauna ara.</VERS>
      <VERS vnumber="41">Atu ge tugata nasani nenu emo bauno daigairo mene ge nuna nigiro nung tumo diwa.</VERS>
      <VERS vnumber="42">Ayero yero bauno eno eyero sewa, “Gitau nae ungwe nina nigiro nung tumo diyenane. Arata yeme ewiya nae be-giti nuna-una atu ge nigiro eyero sinenane: Nung tawing sero sero auna emo bauno auna Korayao Emo me.” Ayero sewa arauwa.</VERS>
      <CAPTION vref="43">Yesu mene senu mani zora yaya aung yena.</CAPTION>
      <VERS vnumber="43">Yesu nung Samaria emo bauno aune dema be etobe mitete awong doro Galilaya tawingna baungna.</VERS>
      <VERS vnumber="44">Yesu nung ge gitau eyero sena, “Porofete awong napo nunae-una kasa yero emo yazore oko yero nowa.”</VERS>
      <VERS vnumber="45">Arare Yesu mene Galilaya tawingna baungno kasa yenu Galilaya emo nung giro arugairo yawa yawa yewa. Awiya noeno okowata, be zore awong baung Yerusalem yero Yuda emora iya dang auna atu buro Yesu mene yena awiya gigiwa.</VERS>
      <VERS vnumber="46">Yesu mene Galilaya tawingna kasa yero Kena nape baungna. Napo auna atu nung gitau senu ou mene wain yena. Atu baungnu, Kapaneam napo auna diya emo baina zo nasani nauna auna mani yaya mouyao puro mitina.</VERS>
      <VERS vnumber="47">Arare“ Yesu nung Yudaya tawing doro yesese yero bung Galilaya tawingna niya” ayero sewa giro diya emo amimene baung Kena nape yero Yesura-una baungna ara. Baungno mani nuna magayari sero nasani nenu giro Yesu yuno puro gare baungno mani nuna kora yaise sena.</VERS>
      <VERS vnumber="48">Ayero senu Yesu mene nung eno eyero sena, “Niye tani putoungne ena aune buro baina ena awiya oko gao yarineya, awiya niye na oko tumo diyarineya.”</VERS>
      <VERS vnumber="49">Ayero senu diya emo mene eyero sena, “O Tuwa, mani nana magayoiye sero, mena babasese sinena.”</VERS>
      <VERS vnumber="50">Ayero senu Yesu mene nung eno eyero sena, “Ning teba baung. Mani nina iwaing yetiya arauwa.” Ayero senu diya emo nung Yesura ge niginu me yenu giro baungna ara.</VERS>
      <VERS vnumber="51">Yesese yero bautu nenu soumani nuna ena mene bowi puro buro nung taungno eyero sewa, “Mani nina iwaing yero niya.”</VERS>
      <VERS vnumber="52">Ayero sewa giro mani iwaing yena auna wari diti be awiya gari sero atata yenu sewa, “Sipe wari diti towang dopero mitesesi aune taung kokoni yao nuna aung yetiya.”</VERS>
      <VERS vnumber="53">Ayero sewa diya emo mene susuwa eyero gigina: Be aune Yesu mene na yesese yanese sero eyero sesiya, “Mani nina iwaing yetiya.” Arare diya emo mene susuwa awiya giro nung arore awisore Yesu tumo diwa arauwa.</VERS>
      <CAPTION vref="54">Yesu nung Betesida ou ubutura atu emo zo kora yena.</CAPTION>
      <VERS vnumber="54">Yesu tani yena, awiya nung Yudaya tawingna atu yesese yero buro Galilaya tawingna kasa yero aune tani awiya yena, awiya tani putoungne namba tu Galilaya atu yena arauwa.</VERS>
    </CHAPTER>
    <CHAPTER cnumber="5">
      <VERS vnumber="1">Yuda emora iya dang auna be bunu Yesu nung witiro baung Yerusalem yena ara.</VERS>
      <VERS vnumber="2">Goma napo Yerusalem zimao auna towaora be zo yazo nuna Lama Towao be. Towao be auna atu ou ubutu zo mitauna yazo nuna Yuda gera Betesida. Ou auna deung bera atu bisi paora garo wawong zo mitauna.</VERS>
      <VERS vnumber="3">Garo auna emo yayare witao amimene apepegairo mitauwa. Emo ena diti guma yao, o ena te amao, o ena yu soyao daigairo mene atu mitauwa. [Awong ou kapu yai gari diya mitauwa.</VERS>
      <VERS vnumber="4">Atu mitauwa be ena Tuwa Bayaura angelo zo mene wosiro ou ubutu awiya dedunaunu kapu naunu yaya emora-una atu zo mene gitau gitau yero wosi oura yero gutero yaya nuna mena aung naunu iwaing yero nasani nauwa.]</VERS>
      <VERS vnumber="5">Arare emo zo nung asama yero mitawe dunu dawang 38 aung yena amimene atu mitina.</VERS>
      <VERS vnumber="6">Yesu mene emo awiya giro yaya nuna nimoi-namoi mitauna awiya giro nung eno eyero sena, “Ning iwaing yari kotupunesita?”</VERS>
      <VERS vnumber="7">Ayero senu emo asama amimene abena eyero sena, “O emo, ou kapu noi aune awe mene naka wawong iniro pumai wosiro ou awiya gutero iwaing yateni? Ena mene na daigairo wosi oura yero nowa giro na mitima nona.”</VERS>
      <VERS vnumber="8">Ayero senu Yesu mene nung eno abena eyero sena, “Ning iropuro awao masi nina puro angye.”</VERS>
      <VERS vnumber="9">Ayero senu emo asama awiya taung iwaing yenu nung iropuro masi nuna puro angyena ara. Wari be awiya Yuda emora Sabat iya dang mitiwa ara.</VERS>
      <VERS vnumber="10">Arare Yuda emo mene emo iwaing yena aeno eyero sewa, “Iya be dang euna sao tauyao ge naname mitiya awiya ning noeno daigati nasani awao masi nina puro nesi?”</VERS>
      <VERS vnumber="11">Ayero sewa nung ge abena eyero sena, “Na kora yetiya emo amimene eyero sesiya, ‘Masi nina puro angye.’”</VERS>
      <VERS vnumber="12">Ayero senu awong eyero sewa, “Masi nina puro angye, awiya emo yazo awe mene sesiye?”</VERS>
      <VERS vnumber="13">Ayero sewa emo senu iwaing yena amimene Yesura yazo kauyena. Noeno okowata, Yesu nung emo dubu dopero mitiwa auna towang atu saingtiro baungna ara.</VERS>
      <VERS vnumber="14">Ago Yesu mene emo awiya Tuwa Bayaura ibu bainana atu taungno eyero sena, “Ning taung nina iwaing yetiya, arata mou yao zo nina-una kasa yoiye sero, pasena doro neu.”</VERS>
      <VERS vnumber="15">Ayero senu nung Yesu giro baingtiro baungno Yuda emo eno eyero sena, “Emo na kora yetiya awiya yazo nuna Yesu.” Ayero sena arauwa.</VERS>
      <VERS vnumber="16">Yesu nung Sabat iya dang aune buro ayero nasani nauna, arare Yuda emo mene giro nung iwo yewa ara.</VERS>
      <VERS vnumber="17">Ayero yewa Yesu mene eyero sena, “Mama nana nung buro yao gege nasani noiya, arare na deka ayero buro nona.” Ayero sena ara.</VERS>
      <VERS vnumber="18">Yesu nung Sabat iya dang sisigaina, nupema Tuwa Bayau nung Maung nuka nuna asinasani nung Tuwa Bayau ine ayero sena. Asenu Yuda emo mene gigiwa meko yenu giro awong nung dari sero nagibo tamari yewa.</VERS>
      <CAPTION vref="19">Yesu mene name uwai iropanane aune nung kotora zaz yariniya.</CAPTION>
      <VERS vnumber="19">Ayero sewa Yesu mene abena eyero sena, “Na memokoba sana nigipu. Na Mani mene kotumao nana-una gege buro oko yero nona. Mama nana mene noiya a giro yero nona. Mama mene noi giro na Mani mene deka ayero yero nona.</VERS>
      <VERS vnumber="20">Mama nung na Mani nuna ewiya giro ara bainakama tapunoiya, arare buro noiya awiya teng gipinoiya. Arata buro ewiya gege okowata, buro witao ena mitiya awiya dema Mani eno gipai giro niye yangka sero wawong di gamarineya ara.</VERS>
      <VERS vnumber="21">Mama nung emo magayao uwinoi seka yero nowa deka ayero na Mani mene aratamao nana-una zota zo awiya uwana seka yarineya ara.</VERS>
      <VERS vnumber="22">Mama nung emo zaz oko noiya. Buro awiya apakana Maina waweng pugaina ara.</VERS>
      <VERS vnumber="23">Arare emo awong Mama bowi yero nowa, deka ayero Mani bowi yaese. Zo nung Mani oko bowi yao yariniya amimene Mama na iyengtina awiya dema oko bowi yao noiya ayero yariniya.</VERS>
      <VERS vnumber="24">Na memokoba sana nigipu. Zo nung ge nana nigiti nasani Mama nana na iyengtina auna ge nigitiniya amimene nao me iwaing yeme eune puro niya. Nung kotora atu oko zuwari niya. Nung tauyero magayao doro naora kasa yero noiya.</VERS>
      <VERS vnumber="25">Na memokoba sana nigipu. Be zo kasa yariniya—erawa mena kasa yero mitiya era—be aune mamagayao mene yaine nowa amimene Tuwa Bayaura Mani auna ge bewing nigarineya. Ena mene ge nigiro baingtiro seka yero narineya.</VERS>
      <VERS vnumber="26">Mama nung naora Maung, arare nung na Mani nuna eno nao diriyegainu na naora Maung yero nona.</VERS>
      <VERS vnumber="27">Na Mani, na Emora Mani. Arare Mama nana mene emora koto auna zaz buro awiya na Mamana bera yanese sero putoung na eno pugaina.</VERS>
      <VERS vnumber="28">Niye ge awiya nigiro oko wawong di gamae. Noeno okowata, be zo pugao mitiya awiya kasa yai aune mamagayao biritira atu awinowa amimene wawa nana nigarineya.</VERS>
      <VERS vnumber="29">Ayero nigiro iwaing nasani nauwa amimene iropuro nao me iwaing tamarineya. Arata meko yero nasani nauwa amimene zo iropuro koto yero kotora atu zuwarineya ara.</VERS>
      <VERS vnumber="30">Na dubo nana-una buro zo yao ine oko mitiya. Na ge Mama nana-una bera atu nigitinona deka ayero nasani kotora zaz yero nona ara. Ayero nasani kotora zaz buro yana teng yariniya. Noeno okowata, na aratamao nana-una okowata, nung na senu wosiwang auna aratamao ago yari yero nona ara.</VERS>
      <CAPTION vref="31">Tuwa Bayau mene mani nuna-una susuwa keregatinoiya.</CAPTION>
      <VERS vnumber="31">Na natope susuwa nana sana teng oko yariniya.</VERS>
      <VERS vnumber="32">Susuwa nana awiya zo mene keregatinoiya. Nung susuwa nana keregati nasani ge me siniya awiya gosinena.</VERS>
      <VERS vnumber="33">Niye seseya buro-mani ninae mene Yohanena-una baungno atata yewa nung ge me keregairo sena ara.</VERS>
      <VERS vnumber="34">Emo zo mene susuwa nana keregaise awiya oko aratapunena. Niye susuwa nana nigaya Tuwa Bayau mene niye sorero pumaise sero niye eno sesena ara.</VERS>
      <VERS vnumber="35">Yohane nung waegao bainakama ine yero nasani niye waegaina. Waegao nuna giro be apungkaka gege yawa yawa nasani nauwa ara.</VERS>
      <VERS vnumber="36">Arata susuwa nana keregatinoiya amimene nung Yohane ine okowata. Nung witao. Buro Mama mene yanese sena awiya yero nona. Buro amimene susuwa nana eyero keregatinoiya: Mama mene senu wosiwang arauwa.</VERS>
      <VERS vnumber="37">Nupema Mama na senu wosiwang amimene susuwa nana keregatinoiya. Niye be nuna-una ge oko nigao yero nowa. Niye diti moko nuna oko gao yero nowa.</VERS>
      <VERS vnumber="38">Ge nuna dubo ninae-una oko mitoiya. Noeno okowata, niye Mama na senu wosiwang auna ge nigitinowa me oko yero noiya.</VERS>
      <VERS vnumber="39">Niye eyero sero nowa, ‘Tuwa Bayaura ge gayao amimene nao me iwaing name eno pugariniya.’ Ayero sinasani nao me iwaing tamari sero ge gayao zazagati nasani nowa. Ge gayao amimene susuwa nana keregatinoiya,</VERS>
      <VERS vnumber="40">arata niye na nao me iwaing niye eno puganese sero na aune dema tayao awang sinowa.</VERS>
      <VERS vnumber="41">Emo mene na bowi yaese oko sinona.</VERS>
      <VERS vnumber="42">Na susuwa ninae gosinona. Dubo ninae zo Tuwa Bayau Mama nana auna-una oko mitoiya.</VERS>
      <VERS vnumber="43">Na Mama nana-una ge diungno ninae-una wosiwang, arata niye ge nana doro na oko otao yero nowa. Nete emo zo kotumao nuna-una kasa ninae-una yai aune nung aune dema otao yarineya.</VERS>
      <VERS vnumber="44">Niye niyetope bowi wina-ye nasani nowa. Arata Tuwa Bayau nata niye bowi yaise ayero oko sao yero nowa amimene nono yero na tumo diyarinei?</VERS>
      <VERS vnumber="45">Niye na eno eyero oko sepu, ‘Nune name gera pugai ge buro yarinenane.’ Na eno ayero oko sepu. Niye Mose tumo diro yero nowa, arare Mose mene niye gera pugariniya.</VERS>
      <VERS vnumber="46">Mose mene ge gaena, awiya na eno gaena ara. Niye ge nuna nigaya me yatiya, awiya niye ge nana dema nigaya me yatiya.</VERS>
      <CAPTION vref="47">Yesu mene emo 5,000 aeno ma pugainu miniwa.</CAPTION>
      <CAPTION vref="47">
        <xref fscope="Mt 14:13-21">Mt 14:13-21</xref>;<xref fscope="Mk 6:30-44">Mk 6:30-44</xref>;<xref fscope="Lu 9:10-17">Lu 9:10-17</xref></CAPTION>
      <VERS vnumber="47">Arata niye Mosera ge gayao awiya nigiwa me oko yao yenu giro dewa, arare nono yero ge nana nigaya me yariniye?” Yesu mene ayero sena arauwa.</VERS>
    </CHAPTER>
    <CHAPTER cnumber="6">
      <VERS vnumber="1">Yesu mene ge awiya senu aung yenu aune Galilaya ou nazi buwagairo baung enabara yena ara. Ou nazi auna yazo zo Taibirias asinowa. <NOTE type="study">+  6:1  Soremao Ge zo<xref fscope="Luka 5:1">Luka 5:1</xref> auna atu mitiya awiya gi.</NOTE></VERS>
      <VERS vnumber="2">Buwagairo baungnu emo bauno yayare kora naunu iwaing nauwa awiya ena mene gosinauwa, arare emo bauno dubu bainane mene nung ago yewa arauwa.</VERS>
      <VERS vnumber="3">Ayero yewa Yesu mene buro-mani nuna puro witi diri yero adungno mitiwa ara.</VERS>
      <VERS vnumber="4">Be auna atu Yuda emora iya dang zo yazo nuna Magayao mene awong Daigaina auna be nugu yena ara.</VERS>
      <VERS vnumber="5">Arare Yesu mene emo bauno dubu baina nuna-una butunewa giro Filip atata yero eyero sena, “Ma naina atu puro emo bauno dubu baina aeno puganane minaya teng yariniye?”</VERS>
      <VERS vnumber="6">Yesu nung buro zo yari kotupunena, arata nung Filip gaero gari atata yero sena ara.</VERS>
      <VERS vnumber="7">Ayero senu Filip mene eyero sena, “500 kina mene ma puro puganane minaya teng oko yarinita, nowa.”</VERS>
      <VERS vnumber="8">Ayero senu buro-mani nuna zo Anderea, nung Simon Petorora meta, amimene eyero sena,</VERS>
      <VERS vnumber="9">“Mani zo mene ma wawong zore ou wo etore puro niya. Arata emo bauno dubu baina, arare teng oko yarinita, nowa.”</VERS>
      <VERS vnumber="10">Ayero senu Yesu mene eyero sena, “Niye sepu emo bauno au dekaongna gairo adumae.” Ayero senu giro awong sewa tawing auna yowangze mitina awiya isiyero adumuwa. Zare nunae awiya emo 5,000 ayao ine amimene adumuwa ara.</VERS>
      <VERS vnumber="11">Ayero yewa Yesu mene ma puro Tuwa Bayau eno dange sero emo bauno adungno mitiwa aeno bono yena. Ou wo deka ayero yenu teng yena.</VERS>
      <VERS vnumber="12">Miniwa teng yenu itoto duwa giro Yesu mene buro-mani nuna eno eyero sena, “Nona itoto mitete meko yariniya, aeno yangtagaipu.” Ayero sena ara.</VERS>
      <VERS vnumber="13">Asenu ma wawong zo miniwa auna itoto awiya yangtagaiwa saka 12 ayao be buna.</VERS>
      <VERS vnumber="14">Emo mene tani putoungne awiya giro Yesu bowi nasani eyero sewa, “Porofete bainakama zo tawingna etu kasa yaise sao awiya era.”</VERS>
      <VERS vnumber="15">Ayero sero Yesu puro emo tuwa nunae pugaya naise sinewa giro nung emo dubu awiya doro nata witiro baung diri yena arauwa.</VERS>
      <CAPTION vref="16">Yesu mene ou tame atu ang yena.</CAPTION>
      <CAPTION vref="16">
        <xref fscope="Mt 14:22-33">Mt 14:22-33</xref>;<xref fscope="Mk 6:45-52">Mk 6:45-52</xref></CAPTION>
      <VERS vnumber="16">Ture inu buro-mani nuna mene ou nazira wosiro</VERS>
      <VERS vnumber="17">Kapaneam nape yesese yero babari sero wangna witiro bamuwa ara. Ayero bautunewa ping inu Yesu mene nunae-una oko kasa yao yenu</VERS>
      <VERS vnumber="18">bisi tauyao nibamu bunu kakawa bainakama denu</VERS>
      <VERS vnumber="19">awong dawero baung towang yero 5 kilomita ayao newa aune Yesu mene ou tame atu ang yero baungno wang nunae-una nugu kasa nenu giro awang yewa ara.</VERS>
      <VERS vnumber="20">Awang yewa giro Yesu mene eyero sena, “Awang oko yae. Nane butunena arauwa.”</VERS>
      <VERS vnumber="21">Ayero senu giro awong yawa yawa nasani nung iniwa wangna witinu aune awong napo babari sero newa auna mena kasa yewa arauwa.</VERS>
      <CAPTION vref="22">Emo bauno Yesu tamari kau yewa.</CAPTION>
      <VERS vnumber="22">Iya gainu emo bauno ou nazi enabara awinewa amimene eyero sewa, “Pingne wang dekaongka gege miti buro-mani nuna mene Yesu doro awong nata wangna witiro babeya ara.”</VERS>
      <VERS vnumber="23">Ayero sewa, arata wang ena Taibirias nape atu buro kakamo Tuwa mene ma gao yenu miniwa auna bumuwa ara.</VERS>
      <VERS vnumber="24">Arare emo bauno mene Yesu buro-mani nuna aune awiya kau nete awong tamari sero wang buro mitiwa auna witiro baung Kapaneam nape yewa arauwa.</VERS>
      <VERS vnumber="25">Baung ou enabara yero Yesu kau nete taungno eyero sewa, “Gipao emo, ning nazi besi?”</VERS>
      <VERS vnumber="26">Ayero atata yewa Yesu mene eyero sena, “Na memokoba sana nigipu. Tani putoungne nona gosinowa aeno okowata, ma pugena mineya aeno gege na tamari sero kau neya.</VERS>
      <VERS vnumber="27">Niye ma zo mitima mena aung noiya aeno okowata, nao me iwaingna ma auna buro yepu. Na Emora Mani awiya Tuwa Bayau Mama mene putoung na eno pugainu pumuwang. Arare nao iwaingna ma awiya nane niye eno pugarinena.”</VERS>
      <VERS vnumber="28">Ayero senu awong ge abena eyero sewa, “Nae nono yero Tuwa Bayaura buro yarinenine?”</VERS>
      <VERS vnumber="29">Ayero sewa nung eyero sena, “Tuwa Bayaura buro eyao era. Na Tuwa Bayau mene senu wosiwang na awiya tumo dipu.”</VERS>
      <VERS vnumber="30">Ayero senu awong ge abena eyero sewa, “Ning tani putoungne no yasa ganane ge nina me yari niye?</VERS>
      <VERS vnumber="31">Aya ewowo nanae eu yanawira atu nasani ma yazo mana awiya mininasani nauwa. Auna ge gayao eyero mitiya era: ‘Uritira ma pugati naunu mininauwa.’”</VERS>
      <CAPTION vref="32">Uritira ma auna ge.</CAPTION>
      <VERS vnumber="32">Ayero sewa Yesu mene awong eno eyero sena, “Na memokoba sana nigipu. Mose nung uritira ma niye eno oko pugaina. Mama nana mene uritira ma me niye eno pugatinoiya ara.</VERS>
      <VERS vnumber="33">Ma Tuwa Bayau mene pugatinoiya amimene uritira atu wosiro tawingna emo bauno niye eno nao tapunoiya.”</VERS>
      <VERS vnumber="34">Ayero senu abena eyero sewa, “O Tuwa, ning ma sinesa awiya be giti nae eno pugairo neu.”</VERS>
      <VERS vnumber="35">Ayero sewa abena eyero sena, “Nao pugaora ma na era. Zo nung na aune dema tairo nariniya amimene meri oko nariniya. Zo nung na tumo diyariniya amimene ouwe oko yariniya.</VERS>
      <VERS vnumber="36">Na sesena gigeya. Niye na gosinowa, arata niye na oko tumo diyao yero nowa.</VERS>
      <VERS vnumber="37">Emo bauno Mama mene na eno pugatinoiya amimene apakana nana-una kasa yarineya. Zo nung nana-una bai na nung oko awang sarinena.</VERS>
      <VERS vnumber="38">Uritira atu wosiwang awiya kotumao nana-una okowata, Mamana bera buro nuna yari sero wosiwang ara.</VERS>
      <VERS vnumber="39">Nung senu wosiwang auna aratamao eyao era: Emo bauno dubu na eno pugaina awong awiya sisigairo meko yowi sero, be bainana atu awong uwana apakana iropaese.</VERS>
      <VERS vnumber="40">Mama nana-una aratamao awiya eyero mitiya era: Awong na Mani giro baingtiro tumo diyari neya amimene nao me iwaing pumarineya. Ayero yaya nane be bainana atu awong uwana iroparineya. Mama nana-una aratamao ayero mitiya arauwa.” Ayero sena arauwa.</VERS>
      <CAPTION vref="41">Yesu nung nao iwaing auna ma.</CAPTION>
      <VERS vnumber="41">Yesu mene“ Ma uritira atu wosina awiya na ara,” ayero sena. Asenu Yuda emo gigiwa meko yenu giro eyero sewa,</VERS>
      <VERS vnumber="42">“Emo awiya nung Yesu. Nung Yosefera mani arauwa. Name ai maungne nuna gosinenane. Arare noeno nung uritira atu wosinu siya ayero siniye?”</VERS>
      <VERS vnumber="43">Ayero sewa Yesu mene eyero sena, “Niye gugumama oko sepu.</VERS>
      <VERS vnumber="44">Zo nung kotumao nuna-una gege nana-una bao auna yani oko mitiya. Mama na senu wosiwang amimene nung watimariniya, ami zo nung nana-una bariniya. Ayero yai nane be bainana atu uwana seka yero iropariniya.</VERS>
      <VERS vnumber="45">Porofete mene ge zo eyero gaewa mitoiya era: ‘Tuwa Bayau nung nutope emo apakana ge nuna tugata yariniya.’ Arare zo nung Mama mene ge gipai nigiro kotumao tamariniya amimene nana-una bariniya.</VERS>
      <VERS vnumber="46">Emo awe mene Mama gigine? Aung arauwa. Tuwa Bayaura-una atu wosiwang na dekaongka amimene Mama gigiwang ara.</VERS>
      <VERS vnumber="47">Na memokoba sana nigipu. Zo nung na tumo didinasani noiya amimene nao me iwaing awiya puro noiya ara.</VERS>
      <VERS vnumber="48">Naora ma na era.</VERS>
      <VERS vnumber="49">Aya ewowo ninae eu yanawira atu nasani ma yazo mana mininasani nawe mamagayewa.</VERS>
      <VERS vnumber="50">Arata uritira ma miniro oko magayao nao gege nao awiya na era.</VERS>
      <VERS vnumber="51">Naora ma uritira atu wosina awiya na era. Arare zo nung ma awiya miniro nao gege nariniya. Goi nana mene ma niya ara. Arare emo bauno mene nao tamaese pugarinena.”</VERS>
      <VERS vnumber="52">Ayero senu Yuda emo nuka nuyetope wina-se yero eyero sewa, “Nung nono yero goi nuna pugai minanenese siniye?”</VERS>
      <VERS vnumber="53">Ayero sewa Yesu mene eyero sena, “Na meba sinena. Niye Emora Mani auna goire yure oko minao yarineya, awiya nao me dubo ninae-una oko mitariniya.</VERS>
      <VERS vnumber="54">Zo nung goi nana aune yu nana aune minariniya amimene nao me iwaing tamariniya. Ayero yai nane be bainana atu nung uwarinena ara.</VERS>
      <VERS vnumber="55">Goi nana mene ma me. Yu nana mene ou minao me.</VERS>
      <VERS vnumber="56">Goi nana aune yu nana aune minariniya amimene na aune dema nariniya. Ayero yai na deka ayero nung aune dema narinena.</VERS>
      <VERS vnumber="57">Mama nung naora Maung amimene na senu wosiwang, arare nao nana awiya Mamana-una tauyao mitoi nona. Arare zo nung na minariniya awiya deka ayero nao nuna nana-una mitai nariniya.</VERS>
      <VERS vnumber="58">Uritira ma auna susuwa ayao mitiya ara. Awiya aya ewowo ninae mene miniwa, ayao ine okowata. Awong ma awiya mininasani mamagayewa. Arata zo mene ma ewiya minariniya amimene nao gege nariniya.” Ayero sena ara.</VERS>
      <VERS vnumber="59">Yesu nung Kapaneam nape atu yere ibura atu ge awiya awong eno tugata yena arauwa.</VERS>
      <CAPTION vref="60">Ena mene Yesura ge awang sewa.</CAPTION>
      <VERS vnumber="60">Dubu nuna-una ena mene ge awiya nigiro eyero sewa, “Ge awiya nigenane teng oko niya. Ge awiya awe mene nigai teng yariniye?”</VERS>
      <VERS vnumber="61">Ayero sinasani dubo tu mene gugumama gagumama sinewa Yesu mene mena yetine yero giro eyero sena, “Ge awiya nigeya meko nita?</VERS>
      <VERS vnumber="62">Arare na Emora Mani mene nupema kapetegairo uritira witana gaya nono yariniye?</VERS>
      <VERS vnumber="63">Oweno mene nao emo bauno eno pugatinoiya. Taungna goi mene oko sorepunoiya. Na ge sinona awiya Owenone arita naore ara.</VERS>
      <VERS vnumber="64">Arata niye zo nigiro na tumo oko diyao yero nowa.” Yesu mene ayero sena. Noeno okowata, nung awong ena mene ge nuna nigiro nung tumo oko diyao yarineya auna benaung nunae gitau otu mena giginu aung yena ara. Arita emo nung keregari nauna auna benaung dema mena giginu aung yena. Aeno ge awiya sena ara.</VERS>
      <VERS vnumber="65">Arare nung ge zo susuuno eyero sena, “Na aeno eyero sinena era. Zo nung Mama mene oko soremao yai nana-una bao auna yani oko mitiya.” Ayero sena ara.</VERS>
      <VERS vnumber="66">Arare be auna atu dubu nung ago nauwa auna ena mene nung aune dema nao awiya bereya yenu nung doro bamuwa ara.</VERS>
      <VERS vnumber="67">Ayero yewa Yesu mene buro-mani 12 atata yero eyero sena, “Niye deka ayero na duwari kotupuneita?”</VERS>
      <VERS vnumber="68">Ayero senu Simon Petoro mene abena eyero sena, “Tuwa, ning doro zo ana-una babari nenine? Nao me iwaing auna ge nina-una mitoiya.</VERS>
      <VERS vnumber="69">Arare nae ning tumo didinasani eyero gigenane me yetiya: Ning Tuwa Bayaura Mani dang.”</VERS>
      <VERS vnumber="70">Ayero senu Yesu mene abena eyero sena, “Na niye buro-mani 12 yangtagairo pumuwang. Arata ninae-una zo mene nono yero Sanda ine yero niye?”</VERS>
      <CAPTION vref="71">Yesura metamani mene Yesu oko tumo diyao yewa.</CAPTION>
      <VERS vnumber="71">Ayero sena, awiya nung Simon Iskeriot auna mani yazo Yudas aeno sena. Nung Yesura buro-mani 12 auna otao zo amimene nawe Yesu keregairo iwora waweng pugaina.</VERS>
    </CHAPTER>
    <CHAPTER cnumber="7">
      <VERS vnumber="1">Yesu mene ayero senu giro Yuda emo ena mene Yesu dari sero opene ge diwa tauyenu Yesu mene ge awiya nigiro giro Yudaya tawing doro Galilaya tawingna gege atu buro baungno nasani nauna ara.</VERS>
      <VERS vnumber="2">Ayero nenu Yuda emora iya dang zo yazo nuna Koubogara Iya Dang <NOTE type="study">+  7:2  Koubogara Iya Dang. Aya-ewowo nunae mene Mose aune dema eu yanawira atu nasani nauwa auna ge ungwe nuwegowi sero, awong dawang sero ibu-garo yangdoro baungno kouboga sinero Sande dekaongka ayao atu nasani yero nauwa.</NOTE> auna be nugu yena ara.</VERS>
      <VERS vnumber="3">Ayero yenu metamani nuna mene nung eno eyero sewa, “Ning tawing ewiya doro Yudaya tawingna baungno tani ena yero nosa awiya otu yasa emo bauno ning ago yero nowa amimene gae.</VERS>
      <VERS vnumber="4">Zo nung emo baina yari kotupunoiya amimene buro nuna oko puingnoiya. Arare ning buro me iwaing yero nasani giro baungno emo bauno apakana auna benaungna atu ye gae.” Ayero sewa ara.</VERS>
      <VERS vnumber="5">Metamani nuna mene ge ayero sewa, noeno okowata, awong nung tumo oko diyao nasani nauwa.</VERS>
      <VERS vnumber="6">Ayero sewa Yesu mene awong eno eyero sena, “Be nana oko bao. Niye zo be aung buro gege yero nowa teng yero noiya.</VERS>
      <VERS vnumber="7">Emo bauno mene niye iwo yao ine teng oko. Arata nane mene zo nao nunae meko awiya keregatinona giro na iwo yero nowa.</VERS>
      <VERS vnumber="8">Niye augaora baungpu. Nane zo augao auna oko babari nena. Noeno okowata, be nana oko kasa yao.”</VERS>
      <VERS vnumber="9">Ayero sero nung Galilaya tawingna kaatu mitinu</VERS>
      <VERS vnumber="10">awong gitau bautunewa aune nung nata opene ago baungna ara.</VERS>
      <VERS vnumber="11">Ayero yenu iya dang be nugu yenu Yuda emo babuze amimene nung kau nasani eyero sewa, “Nung natu mitiye?” Ayero sinewa</VERS>
      <VERS vnumber="12">aune emo dubu baina amimene ge daigairo sinasani ena mene eyero sewa, “Nung emo iwaing.” Asinewa ena mene eyero sewa, “Aungwa. Nung ge iwi nasani emo bauno etegati noiya.” Ayero sewa ara.</VERS>
      <VERS vnumber="13">Arata dubu baina mene Yuda emo babuze awiya awang nasani ge bautara sewa arauwa.</VERS>
      <CAPTION vref="14">Yesu nung Tuwa Bayaura Bowi Iwaing puro wosina.</CAPTION>
      <VERS vnumber="14">Iya be dang towang daung yenu Yesu mene Tuwa Bayaura ibu bainana mokora toiro emo bauno ge tugata yena.</VERS>
      <VERS vnumber="15">Ge tugata nenu Yuda emora gitau yao mene giro wawong di gauno eyero sewa, “Nung nigao garo naname-una oko towao amimene nono yero ge susuware nigine?”</VERS>
      <VERS vnumber="16">Ayero sewa Yesu mene eyero sena, “Na gera susuwa niye eno tugata yero nona, awiya nana okowata, na senu wosiwang auna arauwa.</VERS>
      <VERS vnumber="17">Niye na kotumao nana-una gege ge tugata yero nonita Tuwa Bayaura bera ge tugata yero noni, ayero sinowa. Arata emo zo mene Tuwa Bayaura ge dipunasani nariniya amimene na ge sinona auna susuwa gariniya.</VERS>
      <VERS vnumber="18">Emo zo nung kotumao nuna-una ge tugata yero noiya amimene taung nuna puro witari sero noiya. Arata emo zo nung buro burora maung auna bowi kasa yaise sinoiya amimene ge iwao aung ge me gege sinoiya.</VERS>
      <VERS vnumber="19">Mose mene sao tauyao ge gaero niye eno pugaina, arata ninae-una zo mene oko dipunoiya. Arare noeno na dari sinei?”</VERS>
      <VERS vnumber="20">Ayero senu emo bauno amimene girara sero eyero sewa, “Ning iwae mene dubo nina-una miti dau nasani sinesa. Awe mene ning dari siniye?”</VERS>
      <VERS vnumber="21">Ayero sewa Yesu mene abena eyero sena, “Na tani putoungne dekaongka yewang niye giro wawong di gauno kotupu nasani mitowa ara.</VERS>
      <VERS vnumber="22">Sana nigipu. Mose mene mani emodidi ninae-una taung aingso agewa kapaese sena. Awiya Mose mene okowata, aya ewowo ninae mene zayewa ara. Arare buro awiya yaora be butunoi Sabat iya auna atu yero nowa.</VERS>
      <VERS vnumber="23">Awiya Mosera sao tauyao ge daigowi sero niye Sabat iya auna atu mani emodidi ninae auna taung aingso kapero nowa. Arata nane mene zo emo zora taung aingso zere tutupore awiya Sabat iya auna atu kora yewang. Aune niye noeno na eno tini kapao pupunei?</VERS>
      <VERS vnumber="24">Na pasena yaine yewang asero buro nana meko oko sae. Buro nana-una susuwa giro baingtiro aune buro iwaing ta meko ing, awiya sepu.”</VERS>
      <VERS vnumber="25">Ge ayero senu Yerusalemna emo bauno ena mene eyero sewa, “Emo dari sinowa awiya era.</VERS>
      <VERS vnumber="26">Gipu. Nung awong eno ge benaungna atu pasero siniya, arata awong nung eno ge zo oko sao neya. Pirisa awong nung gosinowa Kristo yero noita? Aungta nowa.</VERS>
      <VERS vnumber="27">Name kasayao nuna gosinenane. Arata Kristo bariniya auna kasa yao awiya zo mene oko gariniya.” Ayero sewa arauwa.</VERS>
      <VERS vnumber="28">Yesu nung Tuwa Bayaura ibu bainana atu dopero ge tugata nenu ge awiya sewa nigiro abena eyero sena, “Niye na gosinowa, nupema kasayao nana-una susuwa gosinowa. Arata na kotumao nana-una oko wosiwang. Nung na senu wosiwang awiya me ara. Niye nung oko gosinowa.</VERS>
      <VERS vnumber="29">Na nuna-una atu wosiwang, nupema nune senu wosiwang, arare na nung giro baingtitinona.” Ayero sena ara.</VERS>
      <VERS vnumber="30">Ayero senu awong nung bunari sewa, arata be nuna oko bao, arare wawong nuna-una tame pugao awiya mou yero duwa ara.</VERS>
      <VERS vnumber="31">Ayero yewa emo bauno daigairo mene Yesu tumo diro eyero sewa, “Kristo bariniya awiya emo emimene tani putoungne yero noiya awiya daigairo yarinita? Aungta nowa.” Ayero sewa arauwa.</VERS>
      <VERS vnumber="32">Emo bauno awong ge ayero opene sinewa Farisayo mene nigiro pirisa babuze enane dema augairo Yesu bunari sero ge sinete gorobo emo iyengtiwa Yesu pari sero bamuwa arauwa.</VERS>
      <CAPTION vref="33">Yesu nung Maungna-una kapete gari sena.</CAPTION>
      <VERS vnumber="33">Yesu mene eyero sena, “Na be apungka gege niye aune dema nete nung na senu bumuwang auna-una kapete garinena ara.</VERS>
      <VERS vnumber="34">Ayero yana niye na kauyao buro bainakama yero oko tamari neya. Baungno narinena auna niye babao ine teng oko ara.”</VERS>
      <VERS vnumber="35">Ge ayero senu Yuda emo nuka nuyetope ge wina-se yero eyero sewa, “Nung natu babai kau yanenese siniye? Yuda emo otao mani naname Grik tawingna atu nowa auna-una baungno Grik emo ge tugata yari sinita?</VERS>
      <VERS vnumber="36">Nung eyero sesiya, ‘Na kau yero oko tamarineya. Nupema babarinena auna niye babao ine teng oko.’ Noeno ge ayero siniye?” Ayero sewa arauwa.</VERS>
      <CAPTION vref="37">Ago Oweno bariniya auna ge sena.</CAPTION>
      <VERS vnumber="37">Iya dang awiya besugatinenu Yuda emo awong augairo mitiwa aune Yesu mene iropuro dopero wawa sero eyero sena, “Zo nung ouwe yai giro nana-una buro ou minaise.</VERS>
      <VERS vnumber="38">Auna ge gayao zo eyero mitiya, ‘Zo nung na tumo diyariniya auna dubora atu nao me iwaing auna ou sasa ine bao gege butunasani mitariniya.’” Ayero sena ara.</VERS>
      <VERS vnumber="39">Awiya emo nung tumo didinowa amimene Oweno pumarineya amaze ayero sena. Yesu mene Owenona ge awiya oura pugairo ge awiya sena. Be auna atu nung uritira waegaora oko kapetegairo witao yena, arare Oweno mene oko wosao yena.</VERS>
      <VERS vnumber="40">Emo bauno awong ge awiya nigiro eyero sewa, “Porofete diya yero nonane nung ara.”</VERS>
      <VERS vnumber="41">Ayero sinewa ena mene zo eyero sewa, “Nung Kristo me.” Ayero sewa ena mene enana ge dero eyero sewa, “Kristo mene Galilaya atu nono yero kasa yariniye? Aungta nowa.</VERS>
      <VERS vnumber="42">Tuwa Bayaura ge gayao zo eyero mitiya era: ‘Kristo nung Dawidira napo susuwa Betelehem atu saisibuna nuna-una towang atu kasa yaise sao.’ Ge gayao ayero mitiya.” Ayero sewa arauwa.</VERS>
      <VERS vnumber="43">Emo awong Yesura ge ayero sinasani dubu sero gagausewa ara.</VERS>
      <VERS vnumber="44">Ayero nasani ena mene Yesu bunari ge sewa, arata nung zo za oko iniwa.</VERS>
      <CAPTION vref="45">Yesu bunari ge gege sero duwa.</CAPTION>
      <VERS vnumber="45">Gorobo emo awong pirisa babuzere Farisayora-una kapetegairo bamuwa awong atata yero eyero sewa, “Niye noeno nung oko puro bao yetei?”</VERS>
      <VERS vnumber="46">Ayero atata yewa gorobo emo mene eyero sewa, “Nung emo ge iwawaing sinowa awiya daigairo ge iwaing-kawaing nibamu sesiya aeno nae nung oko pumao dotenane.”</VERS>
      <VERS vnumber="47">Ayero sewa Farisayo emo mene abena eyero sewa, “Nung niye dema etegai gigeya me yetiya.</VERS>
      <VERS vnumber="48">Simai Farisayore nanae-una awe mene nung tumo didinoiye?</VERS>
      <VERS vnumber="49">Awiya aung ara. Arata emo bauno dubu baina nung ago neya amimene Mosera sao tauyao ge oko gao nasani nowa, arare waru nunae-una mitoiya.”</VERS>
      <VERS vnumber="50">Ayero sewa otao nunae zo yazo nuna Nikodema nung gitau be zo Yesura-una baungna amimene eyero sena,</VERS>
      <VERS vnumber="51">“Niye sepu. Emo zo name susuwa nuna oko gao, arita pasena nuna oko tamao nasani nung tebeba gera puganenese sao mitita? Sao tauyao naname mene ayero yanenese sinita?”</VERS>
      <VERS vnumber="52">Ayero senu otao mani nuna mene abena eyero sewa, “Ning deka Galilaya emo ing? Ning sao tauyao ge naname zazagao buro yero bautu nete eyero garinesa: Galilaya tawingna atu porofete zo kasa yaise sao oko mitiya.”</VERS>
      <CAPTION vref="53">Awong pasena bauno zo Yesura-una puro bamuwa.</CAPTION>
      <VERS vnumber="53">[Ge ayero sinete doro soma sero zanero bamuwa arauwa.</VERS>
    </CHAPTER>
    <CHAPTER cnumber="8">
      <VERS vnumber="1">Yesu nung Oliwa diri witiro</VERS>
      <VERS vnumber="2">atu mitinu iya gainu atu yesese yero baungno Tuwa Bayaura ibu bainana toinu emo bauno daigairo mene nuna-una buro augaiwa giro adungno ge tugata yena.</VERS>
      <VERS vnumber="3">Ayero nenu sao tauyao ge gipao emo aune Farisayo awong amimene bauno zo kuma nenu tamuwa awiya puro pu towang gairo Yesu eno eyero sewa,</VERS>
      <VERS vnumber="4">“Gipao emo, bauno emimene kuma ni tameya.</VERS>
      <VERS vnumber="5">Mose mene sao tauyao ge naname gainasani bauno eyao ine awiya daba mene danane magayaese sena. Arata ning nitope nono yanenese kotupunesi?”</VERS>
      <VERS vnumber="6">Ayero sewa, awiya noeno oko, awong nung atata yaya abena ge zo sai giro nung puro gera pugari aeno sewa. Ayero sewa Yesu nung awong eno ge abena oko sao. Nung utero tawingna atu owe nasani mitina.</VERS>
      <VERS vnumber="7">Ayero yenu awong nung atata yerota yero ayewa giro zutiyero eyero sena, “Ninae-una zo pasena aung noiya amimene daba puro zayero daise aune dae.”</VERS>
      <VERS vnumber="8">Ayero sero nupema utero tawingna atu owe susuuno nena.</VERS>
      <VERS vnumber="9">Ayero nenu awong ge nuna nigiro bauno awiya doro babuze mene gitau yewa tiri-tara yero baungno aung yewa ara.</VERS>
      <VERS vnumber="10">Ayero yewa bauno nata mitinu Yesu diti yero giro nung eno eyero sena, “Awong naiye? Zo mene ning gera pugaita?”</VERS>
      <VERS vnumber="11">Ayero senu bauno mene abena eyero sena, “O Tuwa, aung ara.” Ayero senu Yesu mene eyero sena, “Na deka ayero ning gera oko pugatinena. Ning baungno nasani pasena nupema oko yase.” Ayero sena arauwa.]</VERS>
      <CAPTION vref="12">Yesu nung tawingna waegao.</CAPTION>
      <VERS vnumber="12">Yesu mene emo bauno eno ge zo eyero sena, “Na tawing sero sero auna waegao. Arare zo nung na ago yariniya amimene mumena oko bautu nariniya. Nung naora waegao nuna-una mitai nariniya arauwa.”</VERS>
      <VERS vnumber="13">Ayero senu Farisayo emo mene eyero sewa, “Ning nitope susuwa nina keregatinesa, awiya gosinenane me oko yero niya.”</VERS>
      <VERS vnumber="14">Ayero sewa giro Yesu mene abena eyero sena, “Na natope susuwa nana keregatinena amimene me aung oko yero niya. Na natu bumuwing arita natu bautuneni, auna susuwa gosinasani aune ge sinona. Arata ninae mene zo na natu bumuwing arita natu bautuneni, auna susuwa kauyero nowa ara.</VERS>
      <VERS vnumber="15">Niye taung nana gege giro na zaz yero nowa. Arata nane mene zo zaz yaora buro oko yero nona.</VERS>
      <VERS vnumber="16">Arata na zaz yaora buro yatena, awiya buro me yatiya. Noeno okowata, na nata oko mitena. Nung na senu wosiwang amimene na aune dema noiya.</VERS>
      <VERS vnumber="17">Sao tauyao ge gayao ninae auna atu ge eyero mitiya, ‘Emo etobe mene nona zora susuwa sayato teng yariniya. Ayero yai me ayero sarineya.’</VERS>
      <VERS vnumber="18">Arare na susuwa nana natope keregairo nona aune Mama na senu wosiwang amimene dema keregatinoiya.”</VERS>
      <VERS vnumber="19">Ayero senu awong nung atata yero eyero sewa, “Maung nina naiye?” Ayero sewa nung abena eyero sena, “Niye na oko giro baingtao yero nowa. Arare niye Mama nana deka ayero oko giro baingtao yero nowa. Niye na giro baingtateya, awiya Mama nana dema giro baingtateya.” Ayero sena ara.</VERS>
      <VERS vnumber="20">Yesu nung ibu bainana atu mitasani awang wau-moni pugatinauwa auna nugu dopero ge tugata nasani aune ge awiya sena. Arata magayaora be nuna oko bao, arare awong nung oko sanao yewa.</VERS>
      <CAPTION vref="21">Yesu mene emo nung oko tumo diyao auna susuwa keregati nasani susuwa nuna dema keregaina.</CAPTION>
      <VERS vnumber="21">Yesu mene awong eno nupema eyero sena, “Na niye doro babana na kau yero pasena ninae aune dema nete magayarineya. Na baungno narinena auna niye babao ine teng oko ara.”</VERS>
      <VERS vnumber="22">Ayero senu Yuda emo mene eyero wina-se yewa, “Nung eyero siniya, ‘Na baungno narinena auna niye babao ine teng oko.’ Ge ayao awiya noeno siniye? Nung nutope taung nata dero magayari sinita?”</VERS>
      <VERS vnumber="23">Ge ayero sewa Yesu mene abena eyero sena, “Niye enakara. Na ikara. Niye tawingna. Na tawingna okowa.</VERS>
      <VERS vnumber="24">Aeno na niye eno ayero sesena, ‘Niye pasena ninae aune dema nete magayarineya.’ Na susuwa nana keregatinona, awiya nigaya me oko yao yariniya, awiya niye pasena ninae aune dema nete magayarineya.”</VERS>
      <VERS vnumber="25">Ayero senu awong nupema atata yero eyero sewa, “Ning aweni?” Ayero sewa nung abena eyero sena, “Na sinona nigitinowa.</VERS>
      <VERS vnumber="26">Na pasena ninae daigairo keregairo niye gera pugari sero awega-ziwega yero baingtatena. Arata nung na senu wosiwang amimene ge me sinoiya. Arare nane be nuna-una atu nigiwang awiya gege tawingna etu keregatinona.” Ayero sena ara.</VERS>
      <VERS vnumber="27">Nung Maung eno ayero senu awong oko giro baingtao yewa giro</VERS>
      <VERS vnumber="28">nung nupema eyero sena, “Niye Emora Mani awiya i pasaora ikogairo aune susuwa nana garineya. Be aune na buro yero nona awiya kotumao nana-una oko yero nona awiya garineya. Mama mene gipena awiya puro nasani sinona awiya dema garineya.</VERS>
      <VERS vnumber="29">Nung na senu wosiwang amimene na aune dema noiya. Be giti awiya buro nona a giro aratapunoiya. Arare nung na oko duwao na aune dema noiya.” Ayero sena arauwa.</VERS>
      <CAPTION vref="30">Pasenana soumani auna ge.</CAPTION>
      <VERS vnumber="30">Yesu ge ayero senu emo daigairo mene nung tumo diwa.</VERS>
      <VERS vnumber="31">Awong awiya Yuda emo, arare Yesu mene awong eno eyero sena, “Niye ge nana nigiro baingtiro diungno narineya, awiya niye mani dubu nana me yero narineya.</VERS>
      <VERS vnumber="32">Niye ayero nasani ge me nigiro baingtaya amimene bunao ninae besariniya. Besai bunao aung iwaing narineya.”</VERS>
      <VERS vnumber="33">Ayero senu abena eyero sewa, “Nae Abrahamna saisibuna. Nae emo zora soumani oko yero nonane. Nae bunao aung narinenane, awiya sesesa auna susuwa nono yero mitiye?”</VERS>
      <VERS vnumber="34">Ayero sewa Yesu mene abena eyero sena, “Na memokoba sana nigipu. Zo nung pasena yero noiya amimene pasenana soumani yero noiya.</VERS>
      <VERS vnumber="35">Soumani mene emo tuwa nuna-una ibu auna atu oko nao gege nariniya. Arata emo tuwara mani mene maungna ibu auna atu nao gege nariniya.</VERS>
      <VERS vnumber="36">Arare Mani mene niye besariniya, awiya niye pasenana bunao aung narineya.</VERS>
      <VERS vnumber="37">Niye Abrahamna saisibuna awiya na gosinena. Arata ge nana mene ninae-una mokora oko towao yero noiya, aeno niye na daya magayanese sineya.</VERS>
      <VERS vnumber="38">Na Mama nana-una atu nona gosinasani naungwa awiya niye eno tugata yero nona, arata niye mene zo maung ninae-una nigiwa awiya yero nowa.”</VERS>
      <VERS vnumber="39">Ayero senu awong abena eyero sewa, “Nae mama nanae Abraham.” Ayero sewa Yesu mene eyero sena, “Niye Abrahamna saisibuna natei siya, awiya niye Abrahamna tani puro nateya.</VERS>
      <VERS vnumber="40">Tuwa Bayaura-una atu ge me susuware nigiwang awiya niye eno tugata yero nona, aune niye noeno na dari sinei? Gorobo ayero yao awiya Abraham mene oko yero nauna.</VERS>
      <VERS vnumber="41">Arata ninae zo maung ninae-una buro yero nowa.” Ayero senu awong eyero sewa, “Nae towangna mani okowa. Tuwa Bayau nung mama nanae dekaongka.”</VERS>
      <VERS vnumber="42">Ayero sewa Yesu mene abena eyero sena, “Maung ninae Tuwa Bayau siya, awiya niye na ara tamateya. Noeno okowata, na Tuwa Bayaura-una atu bumuwang. Na kotumao nana-una oko wosiwang. Tuwa Bayau mene senu wosiwang.</VERS>
      <VERS vnumber="43">Niye noeno ge nana oko gao yero nowi? Niye oko gao yero nowa, noeno okowata, ge sinona awiya niye nigao teng oko.</VERS>
      <VERS vnumber="44">Niye maung ninae Sanda auna mani awiso, arare aratamao nuna ago yero buro meko awiya yari sero sinowa. Nung gitau otu emo dedunaunu mamaganauwa, deka ayero yero butunoiya arauwa. Nung ge me oko puro noiya. Noeno okowata, ge me zo nuna-una oko mitiya. Ge iwao nuna mene nuna-una mokora atu beburo mitoiyare nung ge iwaora maung yero noiya.</VERS>
      <VERS vnumber="45">Aeno ge me nana sinena, awiya nigitineya me aung ine niya.</VERS>
      <VERS vnumber="46">Ninae-una zo mene na pasena emo ayero sai me yarinita? Aung ara. Na emo ayao amimene ge me susuware tugata yero nona niye noeno gosinowa me oko yao yero noiye?</VERS>
      <VERS vnumber="47">Zo nung Tuwa Bayaura mani yero noiya amimene Tuwa Bayaura ge nigitinoiya. Niye Tuwa Bayaura mani oko yero nowa, aeno ge nuna awang sinowa arauwa.” Ayero sena arauwa.</VERS>
      <CAPTION vref="48">Abraham oko kasa yaore Yesu nasani nauna noiya.</CAPTION>
      <VERS vnumber="48">Ayero senu Yuda emo mene eyero sewa, “Nae ning eno eyero sinenane: Ning Samaria emo. Iwae mene nina-una mokora mitiya. Ning eno ayero sinenane awiya ge me ara.”</VERS>
      <VERS vnumber="49">Ayero sewa Yesu mene eyero sena, “Iwae nana-una mokora oko mitiya. Na mama nana bowi yero nona, arata ninae mene zo yazo nana puro wowosinowa.</VERS>
      <VERS vnumber="50">Na yazo bowire nana de ika yari oko sinona. Zo mitiya amimene yazo nana de ika gatinoiya. Nune zaz yero noiya.</VERS>
      <VERS vnumber="51">Na memokoba sana nigipu. Zo nung ge nana nigiro puro nariniya amimene oko magayariniya. Nung nao gege nasani nariniya.”</VERS>
      <VERS vnumber="52">Ge ayero senu Yuda emo awong eyero sewa, “Iwae nina-una mokora mitiya awiya gosinenane me niya. Abraham magayena nupema porofete ena awong deka ayero mamagayewa. Arata ning eyero sinesa, ‘Zo nung ge nana puro nasani nariniya amimene oko magayariniya.’</VERS>
      <VERS vnumber="53">Mama naname Abraham magayena. Arata nine nung daigari sinesita? Porofete deka ayero magayewa ara. Ning noeno taung nina puro wiwitinesi?”</VERS>
      <VERS vnumber="54">Ayero sewa Yesu mene awong eno eyero sena, “Na taung nana puro witana teng oko yariniya. Mama nana noiya, awiya niye Tuwa Bayau ninae asero nowa, nung amimene na bowi noiya.</VERS>
      <VERS vnumber="55">Niye nung oko giro baingtitinowa. Nane mene zo giro baingtitinona. ‘Na nung oko gao nona,’ ayero satena, awiya na ge iwao ge sao emo ine yero niye ine yatena. Na nung giro baingtiti nasani ge nuna dipunasani nona.</VERS>
      <VERS vnumber="56">Maung ninae Abraham nung kasa yaora be nana gari sero yawa yawa nasani nauna. Arare nung be nana giro yawa yawa yena.”</VERS>
      <VERS vnumber="57">Ayero senu Yuda emo mene abena eyero sewa, “Ning dawang nina 50 oko yao amimene Abraham gasita?”</VERS>
      <VERS vnumber="58">Ayero sewa nung eyero sena, “Na memokoba sana nigipu. Na Abraham oko kasa yaore naungwa nona era.”</VERS>
      <CAPTION vref="59">Yesu mene emo diti guma yao zo kora yena.</CAPTION>
      <VERS vnumber="59">Ayero senu awong daba puro nung daya magayaise sero yewa ibu mokora atu tara yero kasayena arauwa.</VERS>
    </CHAPTER>
    <CHAPTER cnumber="9">
      <VERS vnumber="1">Yesu nung bautunete emo zo aira tiyangna atu diti guma yao kasa yero mitauna awiya tauna.</VERS>
      <VERS vnumber="2">Ayero yenu buro-mani nuna mene nung atata yero eyero sewa, “Gipao emo, pasena ana mene aune emo ewiya diti guma yeni? Pasena nuna-unata aira maungna auna ing?”</VERS>
      <VERS vnumber="3">Ayero sewa Yesu mene abena eyero sena, “Auna okowa. Pasena nuna-unata ai maungna auna okowata. Tuwa Bayau putoung nuna-una susuwa awiya emo euna-una atu kasa daung yai gaese ayero yena arauwa.</VERS>
      <VERS vnumber="4">Emo bauno warire buro yero nowa ping itinoi buro dotinowa, deka ayao ine name na senu wosiwang auna buro warire nasani nanenese sao mitiya. Be zo bumai aune buro nuna yaora be aung yariniya.</VERS>
      <VERS vnumber="5">Na tawingna etu narinena, auna teng waegao nana mene niye waegatinasani nariniya.”</VERS>
      <VERS vnumber="6">Ayero sero begura ye tawingna gairo tawingne dema dawero puro emo auna ditira dupena ara.</VERS>
      <VERS vnumber="7">Dupero iyengtiti nasani eyero sena, “Ning baungno Siloam ou ubutu ouna atu benaung nina sae.” Ayero sena arauwa. (Siloam awiya ge naname-una“ Iyengtao.”) Arare emo awiya baungno ou ubutu auna atu diti moko saenu diti moko pagaina.</VERS>
      <VERS vnumber="8">Diti moko pagainu yesese yenu otao manita emo bauno nung nona eno isa sero naunu gosinauwa amimene nung giro eyero sewa, “Nona eno isa sinasani mitoiya nung arita?”</VERS>
      <VERS vnumber="9">Ayero sewa ena mene eyero sewa, “Nung arauwa.” Arata ena mene eyero sewa, “Nung okowata, mani zo nung ine ara.” Ayero sinewa nuka nutope eyero sena, “Zo ewe oko ara. Na era.”</VERS>
      <VERS vnumber="10">Ayero senu awong nung atata yero eyero sewa, “Nono yetesa diti moko nina iwaing yetiye?” Ayero sewa nung eyero sena,</VERS>
      <VERS vnumber="11">“Emo zo yazo nuna Yesu amimene tawing dawero diti moko nana-una dupero eyero sero iyengtiya, ‘Siloam ou ubutura baungno benaung nina sae.’ Ayero sesi baungno saetena diti moko nana pagaiya.”</VERS>
      <VERS vnumber="12">Ayero senu awong atata yero sewa, “Emo awiya natu niye?” Ayero sewa nung eyero sena, “Na oko gao wa.” Ayero sena arauwa.</VERS>
      <CAPTION vref="13">Farisayo awong emo diti guma yao auna ge sewa.</CAPTION>
      <VERS vnumber="13">Ayero senu awong emo gitau diti guma yao nauna awiya puro baung Farisayo dubura-una yewa.</VERS>
      <VERS vnumber="14">Yesu mene tawing dawero emo auna diti mokora dupenu pagaina, awiya Sabat iya aune yena.</VERS>
      <VERS vnumber="15">Arare Farisayo emo awong deka ayero atata yero eyero sewa, “Ning nono yetesa diti moko nina pagaiye?” Ayero sewa emo diti guma yao amimene eyero sena, “Nung tawing dawero diti moko nana-una dupeti na baungno oura atu saetena diti moko nana pagaiya.”</VERS>
      <VERS vnumber="16">Ayero senu Farisayo ena mene eyero sewa, “Emo awiya Sabat iyara sao tauyao ge awiya deduniya, arare nung Tuwa Bayaura-una atu oko buna.” Ayero sinewa aune nunae-una ena mene eyero sewa, “Nung emo meko nao siya, awiya tani putoungne ayao ine oko yatiya.” Ayero sinasani ge wina-se yero gagausewa.</VERS>
      <VERS vnumber="17">Ayero sinete emo diti guma yao awiya atata yero eyero sewa, “Diti nina sesi pagaiya aeno ning nung giro nono kotupunesi?” Ayero sewa nung eyero sena, “Nung porofete.”</VERS>
      <VERS vnumber="18">Ayero senu Yuda emo mene emo diti pagaina auna ge nigiro giro, “Gitau nung diti guma yao aungta,” asero ai maungne nuna yau sewa bumuwato atata yero eyero sewa,</VERS>
      <VERS vnumber="19">“Ewiya mani ninato ing? Nung diti guma yao ka yero tiyangna atu kasa yenuta? Ora nung nono yero diti moko pagaiye?”</VERS>
      <VERS vnumber="20">Ayero atata yewa abena eyero sewato, “Nung mani nanato awiya gosinenato. Nung diti guma yao tiyangna atu kasa yena, awiya gosinenato.</VERS>
      <VERS vnumber="21">Arata nono yero diti moko pagaiye auna susuwa awiya nato oko gosinenato. Nupema awe mene diti nuna sesi iwaing yetiye? awiya nato oko gosinenato. Nung bairo emo yao, arare niye nung atata yepu sai gae.”</VERS>
      <VERS vnumber="22">Maung aire nuna mene Yuda emo awang yero ge ayero sewato ara. Noeno okowata, Yuda emo awong ge yemaoko eyero sewa tauyena, “Zo nung Yesu eno‘ Nung Kristo’ asariniya, awiya nung tunero yere ibura atu awang sari nenane.”</VERS>
      <VERS vnumber="23">Ayero sewa, arare ai maungne awongto awang yero eyero sewato, “Nung bairo emo yao, arare niye nung atata yepu sai gae.”</VERS>
      <VERS vnumber="24">Awong emo diti guma yao awiya nupema sewa bunu eyero sewa, “Ning Tuwa Bayaura benaungna etu ge me se. Nae emo auna susuwa gosinenane. Nung emo meko.”</VERS>
      <VERS vnumber="25">Ayero sewa nung abena eyero sena, “Nung emo mekota nono yao i? awiya na oko gosinena. Arata na diti guma yao nawe dotena diti moko nana pagaiya susuwa ami zo na gosinena.”</VERS>
      <VERS vnumber="26">Ayero senu awong nupema atata yero eyero sewa, “Ning eno nono yetiye, o nono yero yeti diti moko nina pagaiye?”</VERS>
      <VERS vnumber="27">Ayero sewa nung ge abena eyero sena, “Na niye eno mena sesena ara. Niye nono yero oko nigao sero nei? Noeno sesena matu deka awiya nupema sana nigari sinei? Niye dema buro-mani nuna yari sineita?”</VERS>
      <VERS vnumber="28">Ayero senu awong nung gona nasani eyero sewa, “Nine buro-mani nuna zo yero nesa. Nanae mene zo Mosera buro-mani ara.</VERS>
      <VERS vnumber="29">Tuwa Bayau mene Mose eno ge tugata yena amaze nigitinonane. Arata emo awiya natu kasa yero buni, awiya nae oko gosinonane.”</VERS>
      <VERS vnumber="30">Ayero sewa emo diti moko pagaina amimene wawong di gauno eyero sena, “Niye kasa yao nuna-una susuwa oko gosinowa arata saineba, nung yeti diti nana pagaiya ara.</VERS>
      <VERS vnumber="31">Name eyero nigitinonane: Tuwa Bayau mene emo memeko-mameko auna isa sao oko nigitinoiya. Arata zo nung Tuwa Bayau bowi nasani Tuwa Bayaura aratamao ago yariniya auna isa awiya Tuwa Bayau mene nigariniya.</VERS>
      <VERS vnumber="32">Arata emo zo diti guma yao aira tiyangna atu kasa yenu aune zo senu diti pagaina auna ungwe zo oko mitiya. Name ungwe ayao ine gitau otu oko nigao butunasani naungwane nonane.</VERS>
      <VERS vnumber="33">Arare emo awiya Tuwa Bayaura-una atu oko bao yati siya, awiya nung buro ayero yaine yao teng oko yatiya.”</VERS>
      <VERS vnumber="34">Ayero senu awong eyero sewa, “Ning aira tiyangna atu kasa yero pasena mani yero nosa amimene nae tugata yari sinesita?” Ayero sero nung yere ibura atu musugairo awang sewa arauwa.</VERS>
      <CAPTION vref="35">Dubora diti guma yao auna ge.</CAPTION>
      <VERS vnumber="35">Awang sewa Yesu mene nigiro nung taungno eyero sena, “Nine Emora Mani tumo didinesita?” Ayero senu abena eyero sena,</VERS>
      <VERS vnumber="36">“O Tuwa, ning awe eno sinesi? Gipe giro tumo diyane.”</VERS>
      <VERS vnumber="37">Ayero senu Yesu mene eyero sena, “Ning nung gigasa ara. Na ge sinena, na era.”</VERS>
      <VERS vnumber="38">Ayero senu emo diti guma yao amimene eyero sena, “O Tuwa, na ning tumo didinena.” Ayero sero buro nuna-una te gitaura atu koing gaina.</VERS>
      <VERS vnumber="39">Ayero yenu Yesu mene eyero sena, “Na emo susuwa ninae keregari sero tawingna wosiwang. Emo dubo ditire guma yao amimene gaese sero aeno arita emo‘ nae gao’ asinowa amimene dubo ditire guma yao mitaese sero wosiwang.”</VERS>
      <VERS vnumber="40">Ayero senu Farisayo ena nung aune dema dopero mitiwa amimene nigiro eyero sewa, “Nae deka dema dubo ditire guma yao ing?”</VERS>
      <CAPTION vref="41">Lama dubu mene diyara ge nigitinowa.</CAPTION>
      <VERS vnumber="41">Ayero sewa Yesu mene abena eyero sena, “Niye dubo ditire guma yao natei siya, awiya pasenana abena ninae-una oko mitatiya. Arata niye niyetope eyero sinowa, ‘Nae gao ara.’ Arare pasenana abena ninae-una mitao gege mitoiya.” Ayero sena arauwa.</VERS>
    </CHAPTER>
    <CHAPTER cnumber="10">
      <VERS vnumber="1">Yesu mene ge eyero sena, “Na memokoba sana nigipu. Zo nung lamana goma auna towari sero goma be doro demese atu goma yauseuno baung mokora yariniya, nung awiya ugaing emo. Nung nona emo ewera pao emo.</VERS>
      <VERS vnumber="2">Zo nung goma be iwero toitinoiya, nung amimene lama diya me ara.</VERS>
      <VERS vnumber="3">Nung butunoi giro goma be diya yao emo mene goma be iwinoi lama nuka nuna mene ge mapu nuna nigitinowa goma mokora atu yazo nunae yau sero yuno puro bautunoiya.</VERS>
      <VERS vnumber="4">Nung lama nuna yupunoi ge mapu nuna nigitinowa nung gitau noi awong nung ago yero bautunowa.</VERS>
      <VERS vnumber="5">Arata emo zo ewe awiya awong oko ago yarineya. Awong ge mapu nuna ewe nigiro awang yero sumarineya.”</VERS>
      <VERS vnumber="6">Yesu nung ge eniya awiya senu awong ge nuna-una susuwa oko yetine yero titiyewa.</VERS>
      <CAPTION vref="7">Lama toitinowa auna goma be awiya Yesu.</CAPTION>
      <VERS vnumber="7">Yesu mene eyero sena, “Na memokoba sana nigipu. Lama toitinowa auna goma be awiya na era.</VERS>
      <VERS vnumber="8">Na oko kasa yaore gitau kasa yewa awong awiya ugaing emo. Awong nona emo ewera pao emo. Arata lama mene ge nunae doro awang yewa.</VERS>
      <VERS vnumber="9">Goma be awiya na era. Zo nung goma mokora towari sero nana-una bariniya, awiya nung Tuwa Bayau mene sorero pariniya. Ayero yai nung buwana isona nasani nona zamena simena bainakama tamariniya.</VERS>
      <VERS vnumber="10">Ugaing emo nung lama ugaing yari sero, o dari sero, o dero aung kamore yari sero butu noiya. Arata nane mene zo lama zamena simena bainakamane iwaing naese sero kasa yewang.</VERS>
      <VERS vnumber="11">Na lama diya iwaing. Diya iwaing mene lama dubu eno nao nuna duwari niya.</VERS>
      <VERS vnumber="12">Arata soumani mene zo nung diya me oko. Lama awiya nuna okowata, ewera arare eu sino kasa yai giro nung lama dubu doro awang yero babai eu sino mene gamai zanarineya.</VERS>
      <VERS vnumber="13">Nung soumani gege. Nung lama dubu eno oko kotupu noiya. Arare nung doro babariniya.</VERS>
      <VERS e="15" vnumber="14">Na diya iwaing nona. Nato Mamato wina-gi nasani nonato, deka ayao ine na aune lama dubu nana nae wina-gi nasani nonane. Arare na lama dubu eno nao nana dotinena.</VERS>
      <VERS vnumber="16">Lama dubu nana zo neya, awiya awong goma euna oko. Arare na baungno yuno puro bana ge nana nigarineya. Ayero yana lama dubu dekaongka yero diya dekaongna ge nigiti nasani narineya.</VERS>
      <VERS vnumber="17">Na nao nana doro nupema pumarinena, arare Mama nana mene na aratapunoiya.</VERS>
      <VERS vnumber="18">Nao nana awiya emo zo mene oko sorero pariniya. Awiya kotumao nana-una duwarinena. Na nao nana doro nupema parinena auna putoung na teng mitiya. Mama nana mene ayero yanese sena ara.” Ayero sena arauwa.</VERS>
      <VERS vnumber="19">Yuda emo awong ge awiya nigiro gausero dubu etobe yewa.</VERS>
      <VERS vnumber="20">Dubu baina mene eyero sewa, “Iwae mene mokora toi dau niya. Noeno ge nuna nigitinei?”</VERS>
      <VERS vnumber="21">Asewa ena mene eyero sewa, “Iwaere mene ge ayao oko sariniya. Iwae mene emo diti guma yetugao awiya sai diti pagari neita? Aung ara.” Ayero sewa arauwa.</VERS>
      <CAPTION vref="22">Yesura waweng atu lama dubu nuna sorero pao ine oko mitiya.</CAPTION>
      <VERS vnumber="22">Yuda emora iya be zo yazo nuna Ibu Baina Korayewa <NOTE type="study">+  10:22  Ibu Baina Korayewa auna oregao be. Iwo mene Yuda emora ibu baina sisigaiwa giro nupema kora yewa auna ge ungwe nuwegowi sero, awong dawang sero<xref fscope="Desemba 10">Desemba 10</xref> atu zayero wari be 8 ayao oregao awiya kotupunasani mitima nowa.</NOTE> auna be bunu giro awong Yerusalem atu augaiwa. Be awiya yayaungna be.</VERS>
      <VERS vnumber="23">Arare Yesu mene ibu bainana agewa zo yazo nuna Solomonna waranda auna atu puma-sauma nasani nenu</VERS>
      <VERS vnumber="24">Yuda emo awong nung ziuno atata yero eyero sewa, “Ning noeno susuwa nina puingtinosa nae titiye zaruwe yero nonine? Ning Sorao Emo nanae Kristo me nasani giro keregairo se ganene.”</VERS>
      <VERS vnumber="25">Ayero sewa Yesu mene awong eno eyero sena, “Na sewang nigiwa, arata nigitineya me aung ine yero niya. Buro ena na Mama nana-una bera yero nona amimene susuwa nana keregati noiya.</VERS>
      <VERS vnumber="26">Niye lama dubu nana oko, arare ge nana nigitineya me aung ine yero niya.</VERS>
      <VERS vnumber="27">Lama dubu nana yero nowa awong awiya ge nana nigitinowa. Arare nane awong gosinona na ago yero nowa.</VERS>
      <VERS vnumber="28">Ayero yero nowa na nao me iwaing awong eno pugatinona oko magayao nao gege nowa. Awong wawong nana-una atu zo mene sorero paine yao oko mitiya.</VERS>
      <VERS vnumber="29">Mama nana mene awong na eno pugaina ara. Mama nana mene emo apakana aune nona apakana awiya daigatinoiya. Arare zo mene awong Mama nana-una waweng atu sorero paine yao teng oko.</VERS>
      <VERS vnumber="30">Na aune Mama aune nato dekaongka.” Ayero sena arauwa.</VERS>
      <CAPTION vref="31">Yesu mene Yuda emo eno buro nuna-una ge sena.</CAPTION>
      <VERS vnumber="31">Ayero senu Yuda emo awong daba mene Yesu nupema dari yewa.</VERS>
      <VERS vnumber="32">Dari yewa nung eyero sena, “Buro iwaing daigairo Mamana soremaora yetena gigeya, arare niye tani nomaze yetena aeno na daba mene dari sero nei?”</VERS>
      <VERS vnumber="33">Ayero senu awong be nuna-una puro eyero sewa, “Buro iwaing yero nosa auna okowata, ning deka tawing emo amimene Tuwa Bayau daigati nasani ning nitope Tuwa Bayau asinosa, aeno nae ning daba mene dari sero nenane.”</VERS>
      <VERS vnumber="34">Ayero sewa nung abena eyero sena, “Sao tauyao ge ninae eyero gayao mitiya: ‘Tuwa Bayau mene eyero sena: Niye tuwa.’</VERS>
      <VERS vnumber="35">Ge gayao mitiya awiya doro zo sao ine oko mitiya. Arare Tuwa Bayaura ge awiya ewowo naname auna-una kasa yenu giro nung awong eno‘ Tuwa’ asena,</VERS>
      <VERS vnumber="36">nupema Mama mene na wosi tawingna yanese giginu mitauna auna teng na senu wosiwang. Arare na natope na Tuwa Bayaura Mani asero nona niye noeno na Tuwa Bayau daigari nena asero nowi?</VERS>
      <VERS vnumber="37">Buro yero nona awiya gaya Mama nana-una ine oko yao yariniya, awiya ge nana duwaya teng yari niya.</VERS>
      <VERS vnumber="38">Arata gaya Mama nana-una ine yariniya, awiya ge nana-una okowata buro yao nana-una na gaya me yaise. Ayero nasani Mama mene na aune dema noiya, deka ayero na Mama aune dema nona, auna susuwa giro baingtarineya.”</VERS>
      <VERS vnumber="39">Ayero senu giro awong nung bunari sero yewa nung awena mokora atu kasayero doro baungna arauwa.</VERS>
      <VERS vnumber="40">Yesu kasayero doro baungno ou Yodan enabara Yohane mene gitau emo bauno ge ou susunasani nauna atu baungno nasani nauna.</VERS>
      <VERS vnumber="41">Ayero naunu emo bauno daigairo mene nuna-una baungno eyero sewa, “Yohane nung tani putoungne zo oko yao. Arata ge Yohane mene emo eeno sena awiya me niya.”</VERS>
      <CAPTION vref="42">Lasaro magayena.</CAPTION>
      <VERS vnumber="42">Arare emo bauno daigairo mene soma auna atu Yesu tumo diwa arauwa.</VERS>
    </CHAPTER>
    <CHAPTER cnumber="11">
      <VERS vnumber="1">Betani napora emo zo nauna yazo nuna Lasaro. Nung amimene yaya puro mitina. Mariato Mata, awongto awiya yaore yaore, awongto napo dekaongka auna.</VERS>
      <VERS vnumber="2">(Maria nung ou sereyao mene Tuwara te saero giti ai nuna mene Tuwara te dupena auna nu-emodi Lasaro amimene yaya puro mitina.)</VERS>
      <VERS vnumber="3">Arare awongto yaore mene Yesu eno ge eyero pugaiwato baungna. “O Tuwa, ning nigi. Otao nina yaya puro mitiya.”</VERS>
      <VERS vnumber="4">Ge ayero pugaiwato baungnu Yesu mene nigiro giro eyero sena, “Yaya auna me awiya magayao mene kasa yaise auna okowata, emo bauno mene Tuwa Bayau bowi yaese sao ara. Emo bauno mene Tuwa Bayaura Mani bowi yaese sero yaya awiya kasa yetiya.” Ayero sena arauwa.</VERS>
      <VERS vnumber="5">Yesura aratamao awiya Mata yaore aune Lasaro awong auna-una mitauna.</VERS>
      <VERS vnumber="6">Arare nung yaya auna bowi ge nigina arata wari be etobe katu mitina.</VERS>
      <VERS vnumber="7">Atu mitete nunae-una babari sero buro-mani nuna eno eyero sena, “Bungpu! Yudaya tawingna yesese yero babanene.”</VERS>
      <VERS vnumber="8">Ayero senu buro-mani mene eyero sewa, “Gipao emo, be imoko oko Yuda emo atu daba mene ning dari yeteya, arare ning noeno nupema nunae-una yesese yanenese sinesi?”</VERS>
      <VERS vnumber="9">Ayero sewa Yesu mene buro yaora be nuna oko aung yao kara mitina awiya gaese sero ge pungyao zo eyero sena, “Buro yaora be 12 aua mitiya. Zo nung warire nagibe atu bautu nasani te oko gayariniya. Noeno okowata, nung tawingna waegao gosinoiya.</VERS>
      <VERS vnumber="10">Zo nung pingne nagibe atu waegao aung bautunete te gaero zuwariniya.”</VERS>
      <VERS vnumber="11">Ayero sero ge zo eyero sena, “Otao naname Lasaro auriti awiniya, arata name baungno na Lasaro uwari nena.”</VERS>
      <VERS vnumber="12">Ayero senu buro-mani nuna mene eyero sewa, “O Tuwa, nung awinete iropariniya.”</VERS>
      <VERS vnumber="13">Yesu mene magayaora ge awiya auriti awaora pugairo senu buro-mani nuna mene auriti maze sinita asero ayero sewa ara.</VERS>
      <VERS vnumber="14">Arare Yesu mene keregairo eyero sena, “Lasaro magatiya.</VERS>
      <VERS vnumber="15">Na atu oko baungno nao etu nena magayetiya, arare na niye eno dubo nana iwaing niya. Niye tumo diyao mere naese nona awiya kasa yetiya. Arare nuna-una babanene.”</VERS>
      <VERS vnumber="16">Ayero senu Tomas yazo nuna zo Didimo nung amimene otao mani eno eyero sena, “Name baungno nung aune dema magayanene.” Ayero sena arauwa.</VERS>
      <CAPTION vref="17">Yesu nung seka yero iropao aune naora maung.</CAPTION>
      <VERS vnumber="17">Lasaro biritira mitinu be siwongpatige aung yenu aune Yesu baungno kasa yena.</VERS>
      <VERS vnumber="18">Betani napo awiya Yerusalem nugu ina atu mitauna. Nagibo towang atu ang yero babao awiya 4 kilomita gege.</VERS>
      <VERS vnumber="19">Arare Yuda emo daigairo mene Matato Mariara nu-emodi magayena awiya gari bumuwa ara.</VERS>
      <VERS vnumber="20">Arare Mata nung“ Yesu butuniya,” ayero sewa giro Maria gare atu mitina awiya doro baungno Yesu nagibe atu tauna.</VERS>
      <VERS vnumber="21">Taungno nung eno eyero sena, “O Tuwa, ning etu natesa, awiya nu-emodi nana oko magayatiya.</VERS>
      <VERS vnumber="22">Na susuwa nina gosinena. Ning yeme nona zo eno Tuwa Bayau isa sasa nigariniya.”</VERS>
      <VERS vnumber="23">Ayero senu Yesu mene abena eyero sena, “Nu-emodi nina seka yero iropariniya.”</VERS>
      <VERS vnumber="24">Ayero senu Mata mene abena eyero sena, “Ago be bainana atu seka yero iropariniya awiya gosinena.”</VERS>
      <VERS vnumber="25">Ayero senu Yesu mene eyero sena, “Seka yero iropao o naora maung na era. Arare zo nung na tumo diyariniya amimene magayero nupema iropariniya.</VERS>
      <VERS vnumber="26">Arata zo nung seka nasani na tumo diro nariniya amimene oko magayao seka nao gege nariniya. Ning ge awiya nigesa me nita?”</VERS>
      <VERS vnumber="27">Ayero senu Mata mene eyero sena, “Ning Kristo, Tuwa Bayaura Mani me. Ning tawingna wosasese sao, awiya nigena me yetiya.”</VERS>
      <VERS vnumber="28">Ayero sero baungno yao nuna Maria yau senu bunu opene eyero sena, “Gipao emo buro ning yau siniya.”</VERS>
      <VERS vnumber="29">Ayero senu Maria mene nigiro mena iropuro Yesura-una baungna.</VERS>
      <VERS vnumber="30">Yesu nung napo bautara atu Mata eno ge sena masi deka auna atu dopero mitina.</VERS>
      <VERS vnumber="31">Mitinu Maria iropuro baungnu Yuda emo magayaora buro mitiwa amimene“ Maria biritira atu zi sari bautuniya,” asero ago yero bamuwa.</VERS>
      <VERS vnumber="32">Arare Maria nung wosi napo bautara yero Yesu taungno nuna-una koing gairo eyero sena, “O Tuwa, ning etu natesa, awiya nu-emodi nana oko magayatiya.”</VERS>
      <VERS vnumber="33">Ayero sero zi senu Yuda emo Maria ago yewa amimene Maria giro deka ayero zi dema sewa. Zi sewa Yesu mene giginu mou yenu koing gaina ara.</VERS>
      <CAPTION vref="34">Yesu mene Lasaro uwenu seka yero iropuna.</CAPTION>
      <VERS vnumber="34">Yesu mene atata yero eyero sena, “Natu mutetei?” Ayero atata yenu eyero sewa, “Tuwa, bung gase.”</VERS>
      <VERS vnumber="35">Ayero sewa Yesu zi senu ziziung buna.</VERS>
      <VERS vnumber="36">Ayero yenu Yuda emo awong nung giro eyero sewa, “Gipu. Dubo nuna bainakama Lasarora-una mitiya.”</VERS>
      <VERS vnumber="37">Ayero sewa ena mene eyero sewa, “Diti guma yao zo senu diti pagaina deka ayero emo ewiya magayoiye sero nung kora yai iwaing yao teng oko yao yetita?”</VERS>
      <VERS vnumber="38">Ayero sinewa Yesu ge awiya nigiro moko nuna mene yaya bainakama taungno baung biritira yena. Magayaora masi awiya daba bainakama mene dereme yewa baungno be gazena.</VERS>
      <VERS vnumber="39">Arare Yesu mene eyero sena, “Daba be gazao awiya dereme yepu babae.” Ayero senu Mata emo magayena auna nu-bauno amimene eyero sena, “Tuwa, nung wari siwongpatige kotera awiya, arare kaungwa niya.”</VERS>
      <VERS vnumber="40">Ayero senu Yesu mene abena eyero sena, “Na eyero sesena, ‘Ning na tumo diyarinesa, awiya ning Tuwa Bayaura putoung garinesa.’ Ge awiya sesena nigesita?”</VERS>
      <VERS vnumber="41">Ayero senu daba dereme yewa baungnu Yesu mene diti ye ika gairo eyero sena, “Mama, ning isa nana nigesa, arare na ning eno dange sinena.</VERS>
      <VERS vnumber="42">Ning isa nana be giti nigitinosa awiya gosinona. Arata emo dubu emimene nine sasa wosiwang awiya gaya me yaise sero ge ayero sinena ara.”</VERS>
      <VERS vnumber="43">Ayero sero yausero eyero sena, “Lasaro, ning iropuro bung.”</VERS>
      <VERS vnumber="44">Yausenu magayao mene iropuro buna ara. Te wawong nuna mo mene dowao, aune benaung nuna mo mene worao, ayenu Yesu mene eyero sena, “Mo besepu babae.” Ayero senu mo besewa baungna arauwa.</VERS>
      <CAPTION vref="45">Yesu magayaise sewa.</CAPTION>
      <CAPTION vref="45">
        <xref fscope="Mt 26:1-5">Mt 26:1-5</xref>;<xref fscope="Mk 14:1-2">Mk 14:1-2</xref>;<xref fscope="Lu 22:1-2">Lu 22:1-2</xref></CAPTION>
      <VERS vnumber="45">Yuda emo Mariara-una buro mitiwa auna awong daigairo mene tani putoungne awiya giro Yesu tumo diwa.</VERS>
      <VERS vnumber="46">Anewa ena mene zo Farisayo emora-una baungno Yesu mene tani yena auna ge ungwe yewa.</VERS>
      <VERS vnumber="47">Ayewa pirisa babuzere Farisayo emo awong ge awiya nigiro gitau yao dubu yausero sewa bumuwa augairo eyero sewa, “Emo amimene tani putoungne daigairo noiya, arare nung nono yari nenine?</VERS>
      <VERS vnumber="48">Name nung duwanane tani ayao nai emo apakana nung tumo diyaya Roma emora gorobo emo mene name iwo yero buro ibu baina naname aune dubu naname aune awiya gera yarineya.”</VERS>
      <VERS vnumber="49">Ayero sewa otao nunae zo yazo Kayafa nung dawang aune pirisa baina yero nasani nauna amimene eyero sena, “Niye kotumao aung nowa.</VERS>
      <VERS vnumber="50">Niye eyero gipu. Nagibo iwaing eyero mitiya era. Emo dubu name meko yonine sero emo dekaongka omimene name eno abena magayaise.” Ayero sena ara.</VERS>
      <VERS vnumber="51">Ge awiya kotumao nuna-una oko sena. Nung dawang be aune pirisa baina yero nasani nauna, arare nung porofete mene saine yero Yesu mene Yuda emo bauno dubu eno abena magayari nena auna ge sena.</VERS>
      <VERS vnumber="52">Yesu magayari nena, awiya Yuda emo bauno eno gege okowata, Tuwa Bayaura mani awiso tawing sero sero nowa awong apakana pu dekaongna gai dubu dekaongka yero naese magayari nena.</VERS>
      <VERS vnumber="53">Auna gitau yao dubu wari be aune Yesu daora ge buro zayewa.</VERS>
      <VERS vnumber="54">Arare Yesu nung Yuda emora-una nupema oko kasa yero nao. Nung buro-mani nuna puro baungno napo zo yazo Efraim eu yanawira ina mitina auna atu nasani nauwa ara.</VERS>
      <VERS vnumber="55">Yuda emora iya be dang yazo nuna Magayao mene awong Daigaina auna be nugu yenu giro napo mamanina emo daigairo mene pasena disaora burora gitau witiro baung Yerusalem yewa.</VERS>
      <VERS vnumber="56">Anasani awong Yesu kau nasani ibu bainana atu augairo wina-se nasani eyero sewa, “Niye nono kotupunei? Nung iya dang eune barinita, aung ing?”</VERS>
      <CAPTION vref="57">Maria nung Yesu ou sereyao mene suwena.</CAPTION>
      <CAPTION vref="57">
        <xref fscope="Mt 26:6-13">Mt 26:6-13</xref>;<xref fscope="Mk 14:3-9">Mk 14:3-9</xref></CAPTION>
      <VERS vnumber="57">Pirisa babuzere Farisayo emo aune awong sao tauyao ge eyero sewa, “Emo zo mene nung taungno giro saise nung puro bunae.” Ayero sewa arauwa.</VERS>
    </CHAPTER>
    <CHAPTER cnumber="12">
      <VERS vnumber="1">Magayao mene awong Daigaina auna iya be dang nunae wari be 6 ayao mitinu aune Yesu nupema kapete gairo buro Betani nape atu kasa yena. Nung gitau napo auna atu Lasaro magayaora atu uwenu seka yero iropuna ara.</VERS>
      <VERS vnumber="2">Yesu eno nona saiwa Mata mene dunu Lasaro dema adungno nona miniwa ara.</VERS>
      <VERS vnumber="3">Nona mininasani mitiwa Maria mene garewa maingkoka zo ou sereyao iwaing yazo nuna nad zuma bainakama, awiya puro Yesura te suwero giti ai nuna mene te nuna dupena ara. Ayero yenu garo mitiwa awiya sere sere yena ara.</VERS>
      <VERS vnumber="4">Ayero yenu Yudas Iskeriot, nung Yesu keregari nena, amimene eyero sena,</VERS>
      <VERS vnumber="5">“Name nono yero ou sereyao awiya puganane 300 kina mene zuma gaero pumaya moni awiya puro bogamasa eno oko pugatenine?”</VERS>
      <VERS vnumber="6">Nung emo bogamasa eno kotungno oko sena. Yesu buro-maine nauwa auna moni awiya kope zora pugati nauwa Yudas mene diya nasani moni ena ugaing pupunasani nauna. Aeno ge awiya sena ara.</VERS>
      <VERS vnumber="7">Ayero senu Yesu mene eyero sena, “Niye bauno eno ge oko sepu. Nung ou sereyao ewiya puro nai na magayana aune taung nana-una suwai aune mutaese kotupu noiya auna teng niya.</VERS>
      <VERS vnumber="8">Emo bogamasa awong be giti niye aune dema nowa narineya. Arata nane mene zo niye aune dema oko nao gege narinena.” Ayero sena arauwa.</VERS>
      <VERS vnumber="9">Yesu napo auna atu nena auna bowi Yuda emo daigairo mene nigiro bumuwa. Arata awong Yesu gege gari okowata, Lasaro magayaora atu uwenu seka yero iropuna awiya dema gari bumuwa.</VERS>
      <VERS vnumber="10">Arare pirisa babuze mene awong Lasaro dema dari ge buro yewa ara.</VERS>
      <VERS vnumber="11">Noeno okowata, Yuda emo daigairo mene Lasaro uwenu seka yero iropuna awiya giro pirisa babuze doro Yesu tumo diwa, aeno awong Lasaro dema dari sewa arauwa.</VERS>
      <CAPTION vref="12">Yesu nung Yerusalem witinu emo bauno mene yawa yawa yewa.</CAPTION>
      <CAPTION vref="12">
        <xref fscope="Mt 21:1-11">Mt 21:1-11</xref>;<xref fscope="Mk 11:1-11">Mk 11:1-11</xref>;<xref fscope="Lu 19:28-40">Lu 19:28-40</xref></CAPTION>
      <VERS vnumber="12">Iya gainu emo bauno dubu bainakama mene iya be dang nunae eno Yerusalem augaiwa amimene ge bowi eyero nigiwa, “Yesu butuniya.”</VERS>
      <VERS vnumber="13">Ge awiya nigiro giro i gomi zozoro gairo waweng initi gairo nagibe atu tamari bamuwa ara. Taungno yawa yawa nasani eyero sewa, “Tuwara bera naname-una butuniya, nung awiya bowi yanene. Nung Tuwa naname Isreli emora.”</VERS>
      <VERS vnumber="14">Yesu nung wo dongki mani zo taungno auna tame witiro adungno baungna. Awiya ge gayao eyero mitauna auna teng yena:</VERS>
      <VERS vnumber="15">Zaiyon napora emo bauno, niye awang oko yae. Gipu. Emo Tuwa ninae butuniya. Nung wo dongki maingna tame atu butuniya.</VERS>
      <VERS vnumber="16">Ge awiya gitau buro-mani nuna mene oko giro baingtao yero nauwa. Nawe Yesu nung witi uritira waegao nuna-una yenu aune ge awiya kotungno susuwa gigiwa ara. Ge awiya nung eno sero gayao, arare auna teng yewa arauwa.</VERS>
      <VERS vnumber="17">Emo bauno Yesu Lasaro yausenu biritira atu kasa yenu gigiwa awong amimene ge ungwe yewa dubu baina mene nigiwa.</VERS>
      <VERS vnumber="18">Tani auna bowi nigiwa, arare emo bauno daigairo mene baungno nung nagibe atu tamuwa.</VERS>
      <VERS vnumber="19">Ayero yewa Farisayo awong nuka nuyetope eyero sinasani sewa, “Gosineya. Niye ge buro gege kaputinowa. Emo bauno apakana nuna-una gege bautuneya.” Ayero sewa arauwa.</VERS>
      <CAPTION vref="20">Grik emo ena mene Yesu gari sewa.</CAPTION>
      <VERS vnumber="20">Yuda emo iya be dang nunae eno Yerusalem augatinewa Grik emo ena mene awong aune dema augao auna newa ara.</VERS>
      <VERS vnumber="21">Anewa Grik emo mene Filip, nung Besaida napo Galilaya tawing auna emo, auna-una baungno eyero sewa, “Otao, nae Yesu gari sinenane.”</VERS>
      <VERS vnumber="22">Ayero sewa Filip mene baungno Anderea sero dema Yesura-una baungno sewato ara.</VERS>
      <VERS vnumber="23">Sewato Yesu mene abena eyero sena, “Emora Mani mene simao waegaore pumarinena, auna be nugu niya.</VERS>
      <VERS vnumber="24">Na ge memokoba sana nigipu. Tabara me zo tawingna wosiro oko kosoyao yariniya, awiya nung nata tebeba mitariniya. Arata nung tawingna wosiro kosoyero iropariniya, awiya nung me witao iyariniya.</VERS>
      <VERS vnumber="25">Deka ayero zo nung nao nuna ara tapunoiya auna teng nao nuna aung yariniya. Arata zo nung tawingna etu nasani nao nuna iwo yero noiya amimene nao nuna initi nasani nao me iwaing tamariniya.</VERS>
      <VERS vnumber="26">Zo nung soumani nana yero nari yero giro na ago yaise. Ayero yero na narinena auna soumani nana nariniya. Zo nung na sou yariniya nung awiya Mama nana mene simariniya.</VERS>
      <VERS vnumber="27">Yeme moko nana mene yangka sero ipiniya. Arare nono sarineni? Mama, ning yaya ewiya musugai. Ayero sarinenita? Aung ara. Na ge ayero oko sane. Noeno okowata, na yaya ewiya puro magayari sero wosiwang.</VERS>
      <VERS vnumber="28">Mama, ning yazo nina de ika ye.” Yesu mene ayero senu uritira atu ge eyero wosina, “Na yazo nana de ika yetena, nupema de ika yarinena.”</VERS>
      <VERS vnumber="29">Ayero senu emo dubu dopero mitiwa amimene nigiro eyero sewa, “Bibiya bezetiya.” Arata ena mene eyero sewa. “Angelo zo mene ge nung eno sesita nowa.”</VERS>
      <VERS vnumber="30">Ayero sewa Yesu mene nunae-una bera puro eyero sena, “Ge awiya na eno okowata, niye eno kasa yetiya.</VERS>
      <VERS vnumber="31">Yeme Tuwa Bayau mene tawingna emo bauno awega-ziwega yariniya. Yeme na tawing euna tuwa teugairo masi nuna pumarinena. <NOTE type="study">+  12:31  Tawing euna tuwa awiya Sanda.</NOTE></VERS>
      <VERS vnumber="32">Awong na tawingna atu puro witi ika yaya tawing sero sero emo bauno yumana nana-una barineya.” Ayero sena ara. <NOTE type="study">+  12:32  Witi ika yao. Nung witi ika yao etobe eno sena. Zo awiya awong nung puro i pasaora pugairo witi ika yewa. Zo awiya Tuwa Bayau mene nung uwero puro witi ika uritira yena. </NOTE></VERS>
      <VERS vnumber="33">Awiya magayao nono yero magayariniye auna ge awiya sena.</VERS>
      <VERS vnumber="34">Ayero senu emo mitiwa amimene eyero sewa, “Nae ge gayao mitiya auna eyero gosinonane: Sorao Emo naname Kristo nung oko magayao nao gege nariniya. Arata nine mene zo eyero sinesa, ‘Emora Mani puro witiro ira iko garineya.’ Noeno ayero sinesi? Emora Mani aweni?”</VERS>
      <VERS vnumber="35">Ayero sewa Yesu mene ge abena eyero sena, “Waegao mene ninae-una atu be apungkaka gege waegariniya. Arare mume mene niye dowoiye sero waegao mitai waegaore neupu. Zo nung mumena bautu nasani nagibo oko gosinoiya.</VERS>
      <VERS vnumber="36">Arare waegao ninae-ina mitai niye nung dubo mene tumo didinasani dubu nuna yero neupu.” Yesu mene ge ayero sero aune awong doro baungno pungyero nasani nauna arauwa.</VERS>
      <CAPTION vref="37">Yuda emo daigairo mene Yesu oko tumo diyao yewa.</CAPTION>
      <VERS vnumber="37">Yesu nung tani putoungne daigairo nunae-una ditira atu yero bunu gosinasani nung tumo oko diyao yewa.</VERS>
      <VERS vnumber="38">Awiya porofete Yesayara ge me yaise ayero yewa. Nung ge eyero gaena, Tuwa, bowi nina sero nonane awe mene gosinoi me noiye? Tuwa mene putoung nuna awe eno keregaine?</VERS>
      <VERS vnumber="39">Arare awong Yesura ge nigiro nung tumo diyao ine teng oko yewa. Noeno okowata, Yesayara ge gayao zo mitiya. Ge awiya eyero mitiya,</VERS>
      <VERS vnumber="40">Tuwa Bayau mene eyero sena, “Awong diti moko mene nona gowi sero, o dubo mene nona kotungno gowi sero, o dubo nunae kapetegaya na awong kora yoni sero.” Tuwa Bayau mene ayero sero senu diti moko nunae guma yenu dubora diti nunae gazenu daba ine yena.</VERS>
      <VERS vnumber="41">Yesaya mene ge awiya gaena, noeno okowata, nung Yesura waegao giro ge awiya Yesu eno sena arauwa.</VERS>
      <VERS vnumber="42">Yuda emora gitau yao emo daigairo mene Yesu tumo diwa. Arata awong tumo diyao nunae keregaya Farisayo mene awong yere ibura atu awang sowi sero, tumo diyao nunae pungyero puro nauwa ara.</VERS>
      <VERS vnumber="43">Ayero nauwa, noeno okowata, Tuwa Bayau mene awong bowi yaise sero yawa yawa maingkoka gege yero nauwa. Arata emo mene awong bowi yaese sero yawa yawa bainakama yero nasani nauwa.</VERS>
      <VERS vnumber="44">Yesu nung wawa sero ge eyero sena, “Zo nung na tumo diyariniya amimene na gege okowata, na senu wosiwang awiya dema tumo diyariniya.</VERS>
      <VERS vnumber="45">Zo nung na gariniya amimene na senu wosiwang awiya dema gariniya.</VERS>
      <VERS vnumber="46">Zo nung na tumo diyariniya nung awiya mumena atu mitoiye sero na waegao ine yero wosi tawingna yewang amimene nung waegati narinena.</VERS>
      <VERS vnumber="47">Zo nung ge nana nigiro oko dimao duwariniya nung awiya nane oko gera pugarinena. Na emo bauno gera pugari okowata, kora yari wosiwang.</VERS>
      <VERS vnumber="48">Zo nung ge nana nigiro doro na awang sariniya auna zaz mitiya. Ge sinona amimene ago be bainana atu zaz nuna yariniya.</VERS>
      <VERS vnumber="49">Noeno okowata, na ge sinona, awiya dubo nana-una oko sinona. Mama nana na senu wosiwang amimene ge sanese sero na tugata-magata yena.</VERS>
      <CAPTION vref="50">Yesu mene buro-mani nuna-una te saena.</CAPTION>
      <VERS vnumber="50">Na eyero gosinena: Mamana ge mene nao me iwaing tapunoiya. Arare ge sinona awiya Mama mene sero gipena auna teng sinona ara.” Ayero sena arauwa.</VERS>
    </CHAPTER>
    <CHAPTER cnumber="13">
      <VERS vnumber="1">Magayao mene awong Daigaina auna oregao be nugu nenu Yesu nung nutope eyero gigina, “Na tawing doro kapetegairo Maungna-una witari nena auna be nugu niya.” Ayero gosinasani giro buro-mani nuna tawingna atu narineya aeno dubora mono puna. Mono pumao nuna awiya oko aung yao mitao gege mitauna.</VERS>
      <VERS vnumber="2">Pingne awong nona minari augairo mitiwa aune tani eyero kasa yena. Simonna mani Yuda Iskeriot, nung Yesu keregaise Sanda mene kotumao awiya mena dubo nuna-una atu pugainu mitauna.</VERS>
      <VERS vnumber="3">Arare Yesu mene eyero gigina: “Mama nung nona apakana wawong nana-una pugainu mitoiya. Na Tuwa Bayaura-una atu wosiwang, nupema Tuwa Bayaura-una kapete gairo witarinena.”</VERS>
      <VERS vnumber="4">Kotumao ayero gosinasani nona mininena awiya doro iropuro taung wori nuna tame awiya dutugairo pugairo taulu zo puro ipura awiro</VERS>
      <VERS vnumber="5">ou taora yasa gairo buro-mani nuna-una te saena. Saero taulu ipura mitina amimene te nunae dupena.</VERS>
      <VERS vnumber="6">Ayero nasani mani enana te saero aune Simon Petorora te sayari yenu nung eyero sena, “Ning Tuwa mene te nana sayari sinesa?”</VERS>
      <VERS vnumber="7">Ayero senu Yesu mene eyero sena, “Tani nena euna susuwa oko gosinesa. Nete ago garinesa.”</VERS>
      <VERS vnumber="8">Ayero senu Petoro mene eyero sena, “Aung arauwa. Ning te nana oko sayarinesa.” Ayero senu Yesu mene ge abena eyero sena, “Na te nina oko sayao yana ning na aune dema oko dubo dekaongka yero narinesa.”</VERS>
      <VERS vnumber="9">Ayero senu Simon Petoro mene abena eyero sena, “Tuwa, ayero sero giro te nana gege okowata, wawong gitire dema sae.”</VERS>
      <VERS vnumber="10">Ayero senu Yesu mene eyero sena, “Zo nung ou suwero nete te nuna gege sayai taung iwaing yariniya. Niye iwaing. Arata ninae-una zo mene iwaing oko noiya.”</VERS>
      <VERS vnumber="11">Nung keregao emo awiya gosinasani aune eyero sena, “Ninae-una zo mene iwaing oko noiya.”</VERS>
      <CAPTION vref="12">Te sayaora susuwa senu gigiwa.</CAPTION>
      <VERS vnumber="12">Yesu mene te nunae saero besugairo aune taung wori nuna imoko nupema wosogairo adungno mitasani eyero sena, “Na nona niye eno yetena auna susuwa gosineita?</VERS>
      <VERS vnumber="13">Niye na eno Gipao Emo asinasani, o Tuwa asinasani yero nowa. Na ayero nona, arare me sinowa.</VERS>
      <VERS vnumber="14">Arare na Tuwa ninae o Gipao Emo ninae mene naka natope puro wowosi nasani te ninae saetena, deka ayero niye nika niyetope puro wowosi nasani te wina-sae nasani naya teng yariniya.</VERS>
      <VERS vnumber="15">Na tani niye eno gipetena awiya puro nasani na yetena deka ayero yero nasani neupu.</VERS>
      <VERS vnumber="16">Na memokoba sana nigipu. Soumani mene emo tuwa nuna daigairo nao ine oko mitiya. Nupema burora senu baungna amimene buro maung daigao ine oko mitiya.</VERS>
      <VERS vnumber="17">Arare niye ge awiya nigiro baingtiro auna teng narineya, awiya niye yawa yawa yarineya.</VERS>
      <VERS vnumber="18">Na ge sesena amimene niye apakana oko gapuniya. Dubu yangtagairo pumuwang awiya gosinona. Arata ge gayao zo eyero mitiya awiya me yaise sao mitiya, ‘Ma eero pugatinona mininoiya nung amimene na dari siniya.’</VERS>
      <VERS vnumber="19">Tani awiya oko kasa yaore na niye bere-bere tugata nena. Arare ago tani awiya kasa yai aune niye na eno eyero sepu, ‘Nung meba Sorao emo nanae Kristo.’</VERS>
      <VERS vnumber="20">Na memokoba sana nigipu. Zo nung na niye burora pugaingwa aeno masi zuwariniya amimene burora maung na eno masi zuetiya ayero yariniya. Zo nung na eno masi zuwariniya amimene na senu wosiwang nung aeno dema masi zuetiya ayero yariniya.”</VERS>
      <CAPTION vref="21">Yesu mene Yudasra susuwa keregaina.</CAPTION>
      <CAPTION vref="21">
        <xref fscope="Mt 26:20-25">Mt 26:20-25</xref>;<xref fscope="Mk 14:17-21">Mk 14:17-21</xref>;<xref fscope="Lu 22:21-23">Lu 22:21-23</xref></CAPTION>
      <VERS vnumber="21">Yesu mene ge ayero sero moko nuna meko yenu giro keregairo eyero sena, “Na memoko niye eno sana nigipu. Ninae-una zo mene na keregairo iwora waweng pugariniya.”</VERS>
      <VERS vnumber="22">Ayero senu buro-mani nuna awong wina-gi yero awe eno siniye asero kau yewa</VERS>
      <VERS vnumber="23">be aune mani zo Yesu mene aratapu nasani nauna amimene nuna-una nugu atu mitina.</VERS>
      <VERS vnumber="24">Arare Simon Petoro mene ziyo mene etotoma yero eyero sena, “Atata ye sai gase. Awe eno siniye?”</VERS>
      <VERS vnumber="25">Ayero senu mani amimene Yesura-una nugu baungno be puro daweng gairo eyero sena, “Tuwa, ning awe eno sinesi?”</VERS>
      <VERS vnumber="26">Ayero senu Yesu mene abena eyero sena, “Ma sura dusero pugana minariniya nung ara.” Ayero sero ma sura dusero Simonna mani Yudas Iskeriot nung aeno pugainu minina ara.</VERS>
      <VERS vnumber="27">Mininu Sanda mene moko nuna-una toina ara. Ayero yenu Yesu mene eyero sena, “Tani yari sinesa awiya mena ye.”</VERS>
      <VERS vnumber="28">Ge ayero Yudas eno senu awong ena dema mitiwa amimene ge auna susuwa oko gosi nasani</VERS>
      <VERS vnumber="29">ena mene eyero sewa, “Yudas nung moni naname diya noiya, arare nung iya be dang euna nona zo paise sesi bautunita? O emo bogamasa eno moni bono yaise sini bautuniye?” Ayero sewa ara.</VERS>
      <VERS vnumber="30">Yudas nung ma awiya miniro mena iropuro ping mumene baungna arauwa.</VERS>
      <CAPTION vref="31">Sao tauyao ge seka.</CAPTION>
      <VERS vnumber="31">Yudas baungnu aune Yesu mene buro-mani ena eno eyero sena, “Emora Mani auna yazo de ika yaora be yeme nugu yetiya. Tani nana-una kasa yariniya amimene Tuwa Bayaura yazo de ika yariniya.</VERS>
      <VERS vnumber="32">Arare na Emora Mani mene Tuwa Bayaura yazo de ika yana nung abena yazo nana de ika yariniya. Ayero be imokore oko, mena de ika yariniya.</VERS>
      <VERS vnumber="33">O mani awiso nana, na be apungkaka niye aune dema narinena. Ago niye na kau yarineya. Arare na Yuda emo ena eno sewang deka ayero niye eno sinena. Na babarinena auna atu niye babao ine oko mitiya.</VERS>
      <VERS vnumber="34">Aeno na sao tauyao ge seka zo niye eno pugatinena. Dubora mono wina-pung yepu. Na niye eno dubora mono pupunona nowa deka ayero nika niyetope dubora mono wina-pung nasani neupu.</VERS>
      <VERS vnumber="35">Niye dubora mono wina-pung nasani naya emo niye giro Yesura buro-mani yero neya asarineya.” Ayero sena arauwa.</VERS>
      <CAPTION vref="36">Yesu mene Petoro nung bewae yari nena auna ge sena.</CAPTION>
      <CAPTION vref="36">
        <xref fscope="Mt 26:31-35">Mt 26:31-35</xref>;<xref fscope="Mk 14:27-31">Mk 14:27-31</xref>;<xref fscope="Lu 22:31-34">Lu 22:31-34</xref></CAPTION>
      <VERS vnumber="36">Ge ayero senu Simon Petoro mene atata yero eyero sena, “Tuwa, ning natu babarinesi?” Ayero atata yenu Yesu mene abena eyero sena, “Na babarinena auna ning yeme eune babao ine oko mitiya. Nete ago babarinesa.”</VERS>
      <VERS vnumber="37">Ayero senu Petoro mene eyero sena, “Tuwa, ning noeno na yeme ning aune dema babao ine oko mitiya asinesi? Na ning eno nasani nao nana gera yaina awiya teng yariniya.”</VERS>
      <CAPTION vref="38">Tuwa Bayaura-una babao auna nagibo awiya Yesu.</CAPTION>
      <VERS vnumber="38">Ayero senu Yesu mene eyero sena, “Ning na eno nao nina gera yari sinesa? Na memokoba sana nigi. Kokora ge oko saore nine na bewae yasa be etama yariniya.” Ayero sena arauwa.</VERS>
    </CHAPTER>
    <CHAPTER cnumber="14">
      <VERS vnumber="1">Yesu mene buro-mani nuna eno eyero sena“ Niye dubo ninae oko sisigae. Niye Tuwa Bayau tumo didinasani na dema tumo dipu.</VERS>
      <VERS vnumber="2">Mama nana-una napo auna ibu-niya koma daigairo miteya. Ayero oko mitao yati siya, awiya na mitao masi ninae kora yari babari nena ayero oko satena.</VERS>
      <VERS vnumber="3">Arare na baungno mitao masi ninae kora yero nupema kapetegairo buro niye puro babana na narinena masi deka auna atu nasani narineya.</VERS>
      <VERS vnumber="4">Babarinena auna nagibo awiya niye gosineya.”</VERS>
      <VERS vnumber="5">Ayero senu Tomas mene abena eyero sena, “Tuwa, ning natu babarinesi, awiya nae oko gosinenane. Arare nono yero nagibo awiya garinenine?”</VERS>
      <VERS vnumber="6">Ayero senu Yesu mene abena eyero sena, “Nagibo Mamana-una babao awiya na era. Ge me susuware keregao awiya na era. Nao seka pugao awiya na era. Na daigairo Mamana-una kasa yao ine oko mitiya.</VERS>
      <VERS vnumber="7">Niye susuwa nana gatei siya, awiya niye Mama nana-una susuwa deka ayero gateya. Yeme niye Mama nana-una susuwa gigeya kasa niya.”</VERS>
      <VERS vnumber="8">Ayero senu Filip mene eyero sena, “Ning Maung gipasa nae giro aune kara teng niya asarinenane.”</VERS>
      <VERS vnumber="9">Ayero senu Yesu mene eyero sena, “Filip, na be imoko kaung-kaung niye aune dema nona ning na oko giro baingtao yero nosa? Zo nung na gosinoiya amimene Mama gosinoiya. Arare ning noeno Mama gipe ganene ayero sinesi?</VERS>
      <VERS vnumber="10">Mama mene nana-una mitoiya, deka ayero na Mamana-una mitona, awiya gigesa me oko yao nita? Ge niye eno tugata yero nona awiya kotumao nana-una oko tugata yero nona. Mama mene dubo nana-una atu mitasani buro nuna yero niya.</VERS>
      <VERS vnumber="11">Mama mene na aune mitoiya, o na deka ayero Mama aune mitona ge awiya nigipu me yae. Arata ge awiya gaya me oko yao yai giro buro ena yero nona awiya kotungno aune ge awiya gipu me yae.</VERS>
      <CAPTION vref="12">Oweno wosari nena auna ge sena.</CAPTION>
      <VERS vnumber="12">Na memokoba sana nigipu. Zo nung na tumo diyariniya amimene buro yero nona deka awiya teng yariniya. Na Mamana-una witarinena, arare nung buro awiya gege okowata, yai nana awiya daigairo baina yariniya.</VERS>
      <VERS vnumber="13">Niye yazo nana puro nasani isa saya giro na nigiti nasani teng soremarinena. Awiya Mamana bowi kasa yaise sero na Mani mene ayero yarinena.</VERS>
      <VERS vnumber="14">Niye yazo nana puro nasani nona zo eno na isa saya nigiti nasani ayero teng soremarinena.</VERS>
      <VERS vnumber="15">Aratamao ninae nana-una mitariniya, awiya niye ge nana dimarineya.</VERS>
      <VERS vnumber="16">Nane Mama isa sana nung soremao ninae zo pugai wosiro niye aune dema nao gege nariniya.</VERS>
      <VERS vnumber="17">Nung awiya Oweno. Nung ge me susuware niye eno gipariniya. Emo na tumo oko diyao yero nowa amimene Oweno diti moko mene oko gosinowa. Nupema awong nung kotumao mene oko kotupunowa. Aeno awong Oweno puro nao ine teng oko. Arata nung niye aune dema noiya, nupema moko ninae-una toiro nariniya. Aeno niye nung giro baingtitinowa.</VERS>
      <VERS vnumber="18">Na niye duwana bogamasa yero oko narineya. Na ninae-una nupema kapetegairo barinena.</VERS>
      <VERS vnumber="19">Be apungkaka gege mitiya awiya aung yai aune emo na tumo oko diyao nowa amimene na nupema oko garineya. Arata niye mene zo na garineya. Noeno okowata, na nao gege nona, narinena, deka ayero niye na aune dema narineya.</VERS>
      <VERS vnumber="20">Oweno mene wosi ninae-una yai aune Mama mene na aune dema noiya, o na niye aune dema nona, o niye na aune dema nowa, auna susuwa awiya giro baingtarineya.</VERS>
      <VERS vnumber="21">Zo nung ge bera nana nigiro puro dipunoiya auna aratamao awiya nana-una mitiya. Zo nung na ara tapunoiya, deka ayero Mama nana mene nung ara tamariniya. Nupema nane deka ayero nung ara tapunasani susuwa nana nung eno keregarinena.”</VERS>
      <VERS vnumber="22">Ayero senu Yudas Iskeriot auna yazo mene atata yero eyero sena, “Tuwa, ning nono yero susuwa nina nae eno gege keregati nasani emo bauno eno oko keregao pung yarinesi?”</VERS>
      <VERS vnumber="23">Ayero senu Yesu mene abena eyero sena, “Zo nung na ara tamariniya amimene ge nana nigiro dimariniya. Ayero yai Mama nana mene nung ara tamariniya. Mama nana mene nung aratapunai nato Mamato nuna-una kasa yero nung aune dema narinenato.</VERS>
      <VERS vnumber="24">Zo nung na oko ara tamao yariniya amimene ge nana oko dimariniya. Ge tugata nona gosinowa awiya nana okowata, Mama nana na iyengtina auna-una atu butunoiya ara.</VERS>
      <CAPTION vref="25">Yesu mene dubo iwaingne nao awiya pugai pumari nenane.</CAPTION>
      <VERS vnumber="25">Na niye aune dema nasani ge tugata-magata yero nona, awiya nuwegowi sero</VERS>
      <VERS vnumber="26">soremao ninae Oweno awiya nung Mama mene be nana-una iyengtai wosiro ge apakana niye eno tugata-magata yariniya. Ge awiya nane tugata yero nona deka awiya Oweno mene dubo ninae uwero sero aung yariniya.</VERS>
      <VERS vnumber="27">Na dubo iwaingne nao awiya niye eno pugatinena. Na dubo iwaingne nao naka nana awiya niye eno pugatinena. Tawingna emo bauno mene pugatinowa ayao ine okowata, dubo iwaingne nao nana me awiya niye eno pugatinena. Arare dubo ninae awang yao aung, kotung-katung yao aung, mitaise.</VERS>
      <VERS vnumber="28">Na eyero sesena nigeya: Na niye doro baungno nete nupema ninae-una kapetegairo barinena. Niye na aratamatei siya, awiya na Mamana-una babarinena awiya giro yawa yawa yateya. Noeno okowata, Mama nung witao nana yero noiya.</VERS>
      <VERS vnumber="29">Tani nana-una kasa yariniya awiya oko kasa yaore gitau niye eno sinena era. Arare kasa yai aune tumo diyao ninae tauyaise.</VERS>
      <VERS vnumber="30">Na ge daigairo susuuno niye eno oko sarinena. Tawingna emo tuwa Sanda mene nana-una bari nasani niya. Arata nung na eno tani zo yao ine teng oko.</VERS>
      <CAPTION vref="31">Yesu nung wain susuwa, name tatapo nuna.</CAPTION>
      <VERS vnumber="31">Emo na oko tumo diyao nowa amimene aratamao nana Mamana-una mitiya awiya gaese sero buro ge sinoiya awiya yero nona. Arare iropupu babanene.” Ayero sena arauwa.</VERS>
    </CHAPTER>
    <CHAPTER cnumber="15">
      <VERS vnumber="1">Yesu mene eyero sena. “Na wain susuwa me. Mama nana mene wain burora maung.</VERS>
      <VERS vnumber="2">Tapo zo nana-una susuuno mitasani me oko iyao yai giro kapero duwariniya. Nupema tapo zo mere mitai giro me daigairo iyaise sero gomi kapero kora yai iwaing yariniya.</VERS>
      <VERS vnumber="3">Niye awiya na ge tugata yewang nigiwa, arare Mama nana mene meko ninae kapero niye kora yenu iwaing yero nowa.</VERS>
      <VERS vnumber="4">Arare niye na aune dema naya na deka ayero niye aune dema narinena. Wain tapo mene susuware oko gamao nung gege mitasani me oko iyariniya. Arare niye deka ayero na aune dema oko tayao nasani me oko iyarineya.</VERS>
      <VERS vnumber="5">Na awiya wain susuwa. Niye awiya wain tatapo. Zo nung na aune dema susuuno nariniya, awiya na deka ayero nung aune dema susuuno narinena. Ayero yana nung me ewezo iyariniya. Niye na doro nasani Tuwa Bayaura buro zo yao ine oko mitiya.</VERS>
      <VERS vnumber="6">Zo nung na aune dema oko susumao yariniya, nung awiya duwarinena. Ayero yana nung wain tatapo dotinowa sonoi yangta gairo iyaora pugatinowa awinoiya ayero yariniya.</VERS>
      <VERS vnumber="7">Niye na aune dema susuuno ge nana pu dube gairo narineya, awiya nona zo noeno isa saya ninae-una kasa yariniya.</VERS>
      <VERS vnumber="8">Niye me ewezo itinasani buro-mani nana yero naya Mama nana-una bowi kasa yariniya.</VERS>
      <CAPTION vref="9">Aratamaora ge.</CAPTION>
      <VERS vnumber="9">Mama mene na aratapunoiya, deka aine nane niye aratapunona. Arare niye aratamao nana auna neupu.</VERS>
      <VERS vnumber="10">Na mama nana-una ge dipunona, arare aratamao nuna nana-una mitoiya. Deka aine niye ge nana dimarineya, awiya aratamao nana ninae-una mitariniya.</VERS>
      <VERS vnumber="11">Yawa yawa yao nana mene ninae-una mitai aune yawa yawa ninae mene moko ninae-una beburo mitaise sero ge awiya sinena.</VERS>
      <VERS vnumber="12">Tinawiya ge nana eyero mitiya: Na niye aratapunona, deka aine nika niyetope wina aratapu nasani neupu.</VERS>
      <VERS vnumber="13">Zo nung otao mani nuna sorari yero giro nao nuna awong eno doro magayariniya auna aratamao awiya aratamao me asarineya.</VERS>
      <VERS vnumber="14">Ge sinona awiya dimarineya, awiya niye otao mani nana yarineya.</VERS>
      <VERS vnumber="15">Na be yeme eune niye maze‘ soumani’ oko sinena. Noeno okowata, soumani mene emo tuwa nuna-una kotumao mitoiya awiya oko gosinoiya. Na niye‘ soumani’ okowata‘ otao mani nana’ ayero sinena. Noeno okowata, nane Mama nana-una atu ge nigiwang awiya teng niye eno keregairo tugata yero aung yetena. Arare na niye gigena otao mani nana neya arauwa.</VERS>
      <VERS vnumber="16">Ninae na burora babanese sero oko pumuwa. Nane niye burora babaese sero pumuwang. Arare niye baungno burora me uraya me ewezo iyaese sinena. Uraya me iro mitao gege mitaise. Ayero yero yazo nana puro nasani Mama eno isa saya teng pugariniya.</VERS>
      <VERS vnumber="17">Niye nika niyetope wina aratapu nasani neupu. Ge awiya tinawiya ge nana arauwa.</VERS>
      <CAPTION vref="18">Awong Yesu iwo yewa, arare awong buro-mani nuna dema iwo yarineya.</CAPTION>
      <VERS vnumber="18">Emo bauno ge nana oko nigao amimene niye iwo yaya aune eyero sepu. Gitau awong Tuwa ayero zayero iwo yewa.</VERS>
      <VERS vnumber="19">Emo bauno ge nana oko nigao aune dema susumatei siya, awiya awong niye saore giro niye otao yateya. Arata na niye nunae-una towang atu yangtagairo pumuwang, aeno awong niye iwo yero nowa ara.</VERS>
      <VERS vnumber="20">Ge zo niye eno eyero sesena awiya kotungpu. Soumani mene emo tuwa nuna daigairo nao ine oko mitiya. Ge auna susuwa eyao era. Ena mene ge nana nigiro dipunowa, deka ayero ena mene ge ninae nigiro dimarineya. Nupema ena mene na iwo yero nowa, deka ayero ena mene niye iwo yarineya.</VERS>
      <VERS vnumber="21">Awong nung na iyengtina auna susuwa oko gosinowa, arare niye iwo yarineya. Nupema niye buro-mani nana yero yazo nana puro nasani nowa, susuwa aeno niye eno ayero yarineya.</VERS>
      <VERS vnumber="22">Na nunae-una atu oko wosao yatena, o susuwa nana oko tugata yao yatena, awiya awong pasena aung nateya. Arata yeme awong pasena nunae nono sero pungyarinei?</VERS>
      <VERS vnumber="23">Zo nung na iwo yero noiya amimene deka ayero Mama nana iwo yero noiya.</VERS>
      <VERS vnumber="24">Na nunae-una atu nasani tani putoungne emo mene yao ine teng oko awiya oko yao yatena, awiya awong pasena aung nateya. Arata awong eno tani putoungne yero yewang awiya giro na iwo nasani Mama nana deka ayero iwo yero nowa.</VERS>
      <VERS vnumber="25">Ayero yero nowa ge zo sao tauyao buku nunae-una atu gayao mitoiya awiya tauyero noiya. Ge awiya eyao era: ‘Awong na tebeba iwo yewa.’</VERS>
      <VERS vnumber="26">Arata Soremao ninae Mamana-una mitoiya awiya iyengtana Mamana-una atu wosiro niye sorepu nasani susuwa nana niye eno keregariniya. Nung awiya Oweno. Ge me saora maung awiya nung ara.</VERS>
      <VERS vnumber="27">Be niye na buro zayewang auna atu na aune dema nasani nauwa neya amimene dema susuwa nana keregarineya.”</VERS>
    </CHAPTER>
    <CHAPTER cnumber="16">
      <VERS vnumber="1">Yesu mene susuuno ge zo eyero sena, “Ago awong tani mou-mesa yao ena niye eno yaya niye titiye zaruwe yero tumo diyao ninae besao eno, na ge ewiya bere-bere keregatinena.</VERS>
      <VERS vnumber="2">Awong yere ibu sorarineya. Agege okowata, be zo bariniya be aune awong‘ Tuwa Bayaura buro kara yero nonane’ asinasani niye daya mamagayarineya.</VERS>
      <VERS vnumber="3">Awong nato Mamato awiya oko giro baingtao yero nowa, arare ayero yarineya.</VERS>
      <VERS vnumber="4">Ge sinena amimene me yai aune‘ Yesu gitau eyao maze sena,’ ayero saese sero na niye bere-bere tugata nena era.</VERS>
      <CAPTION vref="5">Owenona buro auna ge. Na niye gipari sero buro zayero naungwa be aune be nana imoko mitina, aeno na ge ewiya gitau niye eno oko sao naungwa.</CAPTION>
      <VERS vnumber="5">Arata yeme nung na senu wosiwang auna-una witari sero nena, aeno ge ewiya sinena. Arata ninae-una zo mene na eyero oko atata niya, ‘Ning natu babarinesi?’</VERS>
      <VERS vnumber="6">Ge ayao niye eno sesena niye dubo minao mene moko ninae beburo mitiya.</VERS>
      <VERS vnumber="7">Na ge me sana nigipu. Na kapete gairo witarinena, awiya niye iwaing mitaese witarinena. Na oko witao yarinena, awiya Soremao ninae mene oko wosariniya. Arata na witiro Soremao awiya iyengtana wosiro niye aune dema nariniya.</VERS>
      <VERS vnumber="8">Wosiro nona etama auna susuwa awiya emo bauno eno keregariniya: Pasenana susuwa, iwaing yero naora susuwa, pasenana abena tamao auna susuwa. Nung susuwa etama awiya keregai emo bauno mene gaya me yariniya.</VERS>
      <VERS vnumber="9">Pasenana susuwa eyero gipai garineya: awong na oko tumo diyao yero nowa, arare pasena nunae kara mitoiya.</VERS>
      <VERS vnumber="10">Iwaing yero naora susuwa eyero gipai garineya: na Mamana-una kapetegairo witana niye na nupema oko garineya.</VERS>
      <VERS vnumber="11">Pasenana abena tamao auna susuwa eyero gipai garineya: tawingna tuwa awiya Tuwa Bayaura kotora atu zuwaise sao mitiya.</VERS>
      <VERS vnumber="12">Ge tugata yaora kotumao nana daigairo mitiya, arata niye yeme nigao ine teng oko.</VERS>
      <VERS vnumber="13">Ge me susuware sao awiya Oweno ara. Nune wosiro ge me apakana susuware niye eno gipariniya. Arata ge awiya kotumao nuna-una oko puro sariniya. Ge nanato Mamato sarinenato awiya nigiro teng niye eno tugata yariniya. Tani daigairo ago kasa yarineya awiya dema bere-bere niye eno keregariniya.</VERS>
      <VERS vnumber="14">Na ge sana Oweno mene nigiro puro buro niye eno keregariniya. Ayero yai bowi nana kasa yariniya.</VERS>
      <VERS vnumber="15">Mamana nona apakana awiya nona nana, aeno na niye eno eyero sesena, ‘Oweno mene ge nana puro buro niye eno keregariniya.’</VERS>
      <CAPTION vref="16">Yesu nung baungno nupema kapetegairo bariniya.</CAPTION>
      <VERS vnumber="16">“Be apungkaka mitiya awiya aung yai aune niye na oko garineya. Nupema be apungkaka aung yai aune niye na garineya.”</VERS>
      <VERS vnumber="17">Yesu mene ayero senu buro-mani nuka nuyetope ge wina-se yero eyero sewa, “Nung eyero siniya, ‘Be apungkaka mitiya awiya aung yai aune niye na oko garineya. Nupema be apungkaka aung yai aune niye na garineya.’ Nung nono yero ungta ayero siniye? Nupema nung ge zo dema eyero sesiya, ‘Mamana-una witarinena.’ Ayero sesiya ara.”</VERS>
      <VERS vnumber="18">Buro-mani mene ayero sero nupema eyero sewa, “Nung eyero sesiya, ‘Be apungkaka mitiya.’ Ge awiya noeno siniye? Name iwawa nenane.”</VERS>
      <VERS vnumber="19">Ayero sero nung atata yari sero newa Yesu nung nuka nutope mena giro eyero sena, “Ge eyero niye eno sesena aeno niye wina-se neita? ‘Be apungkaka mitiya awiya aung yai aune niye na oko garineya. Nupema be apungkaka aung yai aune niye na garineya.’ Ge auna susuwa sana gari sineita?</VERS>
      <VERS vnumber="20">Na memokoba niye eno sinena. Niye zire buware naya emo bauno na oko tumo diyao nowa amimene yawa yawa yarineya. Niye dubo minaore naya dubo minao ninae mene kapete gai yawa yawa yao ninae-una kasa yariniya.</VERS>
      <VERS vnumber="21">Bauno mene mani pari nema yaya tapunasani dubo mininowa. Ayero nema mani puro oregairo‘ mani pumena’ ayero sero yawa yawa yero nowa. Yaya tapunowa awiya oko kotupunowa.</VERS>
      <VERS vnumber="22">Deka ayero niye yeme dubo minineya. Arata na niye nupema garinena be aune niye yawa yawa bainakama yarineya. Yawa yawa ninae awiya emo zo mene kapai aung yao ine teng oko.</VERS>
      <VERS vnumber="23">Arare be aune niye nona zo kau yero giro na oko atata yarineya. Na memokoba sana nigipu. Niye nona zo eno Mama isa saya nona awiya pugari niya. Awiya noeno okowata, nung yazo nana-una pugariniya.</VERS>
      <VERS vnumber="24">Be na niye yangta gairo pumuwang atu butunawe yeme niya be aune niye yazo nana puro nasani nona zo eno isa oko sewa. Arare niye yawa yawa yao mene ninae-una kasa yero beburo mitaise isa sepu. Isa saya pugai parineya.</VERS>
      <CAPTION vref="25">Yesura yazo puro nasani Tuwa Bayau isa sao.</CAPTION>
      <VERS vnumber="25">Ge niye eno tugata yero butunona awiya ge eniya tugata yero nona. Nete be zo bariniya aune na ge eniya oko sarinena. Be aune na Mamana susuwa pu daung gari sero ge pungyero oko, me keregairo niye eno sarinena.</VERS>
      <VERS vnumber="26">Be aune niye yazo nana puro nasani Mama isa sarineya. Na eyero oko sinena. ‘Nane niye soreuno Mama isa sarinena.’ Ayero oko sinena. Awiya noeno okowata, Mama mene niye aratapunoiya.</VERS>
      <VERS vnumber="27">Na Mamana-una atu wosiwang ge awiya niye nigiwa me yenu na aratapunowa. Arare Mama mene deka ayero niye ara tapunoiya.</VERS>
      <VERS vnumber="28">Na Mama doro tawingna wosiwang, arare na tawing doro nupema Mamana-una wiwitinena.”</VERS>
      <VERS vnumber="29">Ayero senu buro-mani nuna mene eyero sewa, “Ning yeme ge eniya doro daung mokera keregairo sinesa ara.</VERS>
      <VERS vnumber="30">Arare nae ning eyero gosinenane: ning nika nitope kotumao nanae-una susuwa apakana giro aung yero nosa. Nae ning atata yari kotupu nonane arata ning nika nitope dubo nanae mena gosinosa, aeno ning Tuwara-una atu wosasa awiya gosinenane me niya.”</VERS>
      <VERS vnumber="31">Ayero sewa Yesu mene eyero sena, “Niye yeme gigeya me nita?</VERS>
      <VERS vnumber="32">Be zo mitiya awiya mena bai aune na doro zanero napo ninae sero baungno aung yarineya. Ayero yero na duwaya na nata narinena. Arata na nata oko narinena. Mama mene na aune dema noiya, arare nata oko narinena.</VERS>
      <CAPTION vref="33">Yesu nuka nung eno isa sena.</CAPTION>
      <VERS vnumber="33">Niye yo-ozaore naese sero ge awiya niye eno sesena. Niye tawingna yayare dubo minaore narineya. Arata nane tawingna nona dire bere awiya puro wosiro papatinena, arare niye putoungne neupu.” Ayero sena arauwa.</VERS>
    </CHAPTER>
    <CHAPTER cnumber="17">
      <VERS vnumber="1">Yesu nung ge awiya sero aung yero diti uritira yero isa sinasani eyero sena, “O Mama, be nugu niya. Na Mani nina. Na yazo nina de ika yana baina yaise sero gitau nine yazo nana de ika yasa baina yaise sinena.</VERS>
      <VERS vnumber="2">Ning emo ena na eno pugairo na nao me iwaing awiya awong eno puganese sero na tawing sero serora emo bauno auna maung bainakama pugasa.</VERS>
      <VERS vnumber="3">Nao iwaing auna susuwa eyero mitiya. Ning Tuwa Bayau me dekaongka. Emo iyengtasa awiya Yesu Kristo arauwa. Emo bauno mene susuwa nanao awiya gaya me yai awong nao me iwaing pumarineya.</VERS>
      <VERS vnumber="4">Buro ge na eno sasa awiya tawingna etu yero butu nawe besugena. Ayero nasani yazo nina de ika gena.</VERS>
      <VERS vnumber="5">O Mama, tawing oko kasa yaore na ning aune dema uritira waegao nana aune naungwa, deka awiya nupema pugai na puro nane.</VERS>
      <CAPTION vref="6">Yesu mene buro-mani nuna eno isa sena.</CAPTION>
      <VERS vnumber="6">Emo bauno apakana auna-una atu emo ena yangtagairo na eno pugasa nana yewa aune na susuwa nina awong eno keregaingwa. Dubu nina sao nauwa awiya na eno pugasa awong ge nina nigiro puro pu dube gairo nowa.</VERS>
      <VERS vnumber="7">Awong yeme nona nana apakana nina-una atu gege butu noiya awiya gosinowa.</VERS>
      <VERS vnumber="8">Ning ge na eno pugasa awiya sewang nigiro pumuwa ara. Ayero nasani na nina-una atu wosiwang awiya giro me asewa, arare nine buro ge na eno sasa awiya deka ayero nigiwa me yena ara.</VERS>
      <VERS vnumber="9">Na awong eno isa sinena. Emo bauno na oko tumo diyao nowa awong awiya eno oko ning eno isa sinena. Dubu na eno pugasa awiya eno isa sinena, noeno okowata, awong awiya dubu nina me arauwa.</VERS>
      <VERS vnumber="10">Emo bauno nana apakana awiya nina ara. Nupema emo bauno nina apakana awiya nana ara. Arare awong yazo nana de ika gatineya.</VERS>
      <VERS vnumber="11">Na tawingna etu oko mitarinena. Na buro nina-una yarinena. Arata nunae mene zo tawingna etu mitasani narineya. O Mama dang, nao dubo dekaongka yero nonano, deka ayero awong dubo dekaongka yero naese sero yazo nina na eno pugasa auna putoung mene awong diya ye.</VERS>
      <VERS vnumber="12">Na awong aune dema nasani yazo nina-una putoung mene awong diya yero nona. Ning yazo awiya na eno pugasa. Na awong diya yero baingtena, arare zo mene oko tara yao. Arata ge gayao zo mitiya awiya me yaise dekaongka mene tara yero sisigari niya. Nung tara yaora gerao.</VERS>
      <VERS vnumber="13">Yawa yawa yao nana mene dubo nunae topetaise sero na tawingna etu mitasani na nina-una baora be nugu ni giro ge ewiya sinena.</VERS>
      <VERS vnumber="14">Na ge nina tugata nona puro nowa aeno tawingna emo bauno mene awong iwo yero nowa. Nao nana awiya tawingna emo bauno auna nao ine okoware. Deka ayero nao nunae awiya tawingna emo bauno auna nao ine oko. Aeno tawingna emo bauno awong iwo yero nowa.</VERS>
      <VERS vnumber="15">Ning buro-mani nana awiya tawing euna atu sorero pasese okowata, Sanda mene awong etegai meko yowi sero, ning awong soremasese isa sinena era.</VERS>
      <VERS vnumber="16">Nao nana awiya tawingna emo bauno auna nao ine okoware. Deka ayero nao awena awiya tawingna emo bauno auna ine okowa.</VERS>
      <VERS vnumber="17">Ge me nina mene dubo awena inai awong pewa yero gerao nina yae. Ge nina awiya ge me susuware ara.</VERS>
      <VERS vnumber="18">Nine na tawingna etu buro yanese sasa, arare deka ayero nane awong tawingna etu buro yaese sewang.</VERS>
      <VERS vnumber="19">Ge me mene dubo nunae inai tau yero naese na nao nana awong eno wawong nina-una pugatinena era.</VERS>
      <CAPTION vref="20">Yesu mene emo bauno ge nigao name eno isa sena.</CAPTION>
      <VERS vnumber="20">Arata na awong eno gege oko isa sinena. Ge tugata yaya nigiro na tumo diyarineya awong aeno dema isa sinena.</VERS>
      <VERS vnumber="21">Awong dubo dekaongka yero naese ning eno isa sinena. O Mama, ning na aune mitosa na deka ayero ning aune mitona, deka ayero awong nao aune dema mitaese. Ayero yaya emo na oko tumo diyao yero nowa amimene nine na iyengtasa wosiwang awiya giro me asae.</VERS>
      <VERS vnumber="22">Nao dubo dekaongka yero nonano, deka ayero awong dubo dekaongka yero naese sero ning putoung na eno pugasa dekaongka awiya awong eno pugatinena.</VERS>
      <VERS vnumber="23">Na awong aune dema mitana ning deka ayero na aune dema mitasa awong dubu dekaongka yero nae. Ayero yero naya emo bauno na oko tumo didinowa amimene na iyengtasa wosiwang awiya gaese. Nupema awong ning na aratapunosa deka ayero ning dubu nana dema aratapunosa awiya dema giro baingtaese.</VERS>
      <VERS vnumber="24">O Mama, emo dubu na eno pugasa awong awiya masi na narinena deka auna atu naese sinena. Ayero yero tawingna poza oko kasa yaore nine na ara tapunasani uritira waegao na eno pugasa waegao awiya awong nao aune dema nasani gaese sinena.</VERS>
      <VERS vnumber="25">O Mama, ning dangna maung. Emo na oko tumo diyao yero nowa amimene ning oko giro baingtiti nowa. Arata nane mene zo ning giro baingtiti nona. Nupema dubu nana mene nine na iyengtasa wosiwang awiya giro baingtiti nowa.</VERS>
      <CAPTION vref="26">Yesu i bure atu nenu pumuwa.</CAPTION>
      <CAPTION vref="26">
        <xref fscope="Mt 26:47-56">Mt 26:47-56</xref>;<xref fscope="Mk 14:43-50">Mk 14:43-50</xref>;<xref fscope="Lu 22:47-53">Lu 22:47-53</xref></CAPTION>
      <VERS vnumber="26">Aratamao nina nana-una mitoiya deka ayero nunae-una mitai na awong aune dema nari sero bowi ge nina awong eno keregena. Ayero gege keregati nasani narinena.” Ayero sena arauwa.</VERS>
    </CHAPTER>
    <CHAPTER cnumber="18">
      <VERS vnumber="1">Yesu nung isa ayero senu aung yenu iropuro buro-mani nuna puro nape atu wosiro ou Kidoron buwagairo tawing zora i buro mitauna auna bamuwa.</VERS>
      <VERS vnumber="2">Yesu buro-mani nuna aune be ozaung atu augairo nasani nauwa, arare Yudas keregao emo amimene i buro awiya nung gao ara.</VERS>
      <VERS vnumber="3">Arare Yesu buro-mani nuna aune atu newa Yudas keregao emo amimene pirisa babuze aune Farisayora polis ena aune gorobo emo ena awiya puro gitau yero izira yuno damana gaero gi amine puro bamuwa ara.</VERS>
      <VERS vnumber="4">Yesu mene nona apakana nung eno yari newa awiya giro iropuro benaungna baungno awong atata yero eyero sena, “Niye awe maze kau nei?”</VERS>
      <VERS vnumber="5">Ayero senu awong eyero sewa, “Nasaretera emo zo yazo nuna Yesu awiya kau nenane.” Ayero sewa nung eyero sena, “Na era.” Ayero sena ara. Yudas nung keregao emo nung gorobo emore dema dopero mitina.</VERS>
      <VERS vnumber="6">Arare Yesu mene, “na era,” ayero senu awong awang yero bautara baungno zuwewa ara.</VERS>
      <VERS vnumber="7">Ayero yewa nung nupema atata yero sena, “Niye awe maze kau nei?” Ayero senu awong eyero sewa, “Yesu Nasaretera emo.”</VERS>
      <VERS vnumber="8">Ayero sewa Yesu mene awong eno eyero sena, “Na sesena arauwa. Na era. Niye na kau neya, arare dubu nana ewiya dopu babae.”</VERS>
      <VERS vnumber="9">Nung ge gitau sena awiya me yaise sero buro-mani nuna duwaese sena. Ge gitau eyero sena, “Na eno pugasa awong diya yetena zo za oko tara yao ara.”</VERS>
      <VERS vnumber="10">Arare Simon Petoro nung iwi geingna puro nena awiya ininu gururu senu pirisa bainana soumani zo auna dawong wawong mera awiya kesena. Mani awiya yazo nuna Maliko.</VERS>
      <VERS vnumber="11">Ayero yenu Yesu mene Petoro eno eyero sena, “Iwi nina geingna pugai towae. Yaya ewiya Mama nana mene na eno pugatiniya, awiya duwanese nesa?” Ayero sena arauwa.</VERS>
      <VERS vnumber="12">Ayero senu gorobo emora diya mene senu gorobo emo aune Yudara polis amimene Yesu puro wawong bunewa ara.</VERS>
      <VERS vnumber="13">Bunero puro gitau baung Anasira gare yewa ara. Dawang aune emo zo yazo nuna Kayafa amimene pirisa baina yero nauna. Nune Anasira mani baunodi atiro nasani nauna.</VERS>
      <VERS vnumber="14">Kayafa nune gitau Yuda emo eno ge eyero sena, “Emo bauno name apakana meko yero aung yonine sero, nung dekaongka amimene name eno magayaise sao mitiya.” Gitau ayero sena arauwa.</VERS>
      <CAPTION vref="15">Petoro mene Yesu bewae yena.</CAPTION>
      <CAPTION vref="15">
        <xref fscope="Mt 26:69-70">Mt 26:69-70</xref>;<xref fscope="Mk 14:66-68">Mk 14:66-68</xref>;<xref fscope="Lu 22:55-57">Lu 22:55-57</xref></CAPTION>
      <VERS vnumber="15">Polis mene Yesu puro baungno Anasira-una yewa, Simon Petoro otao nuna zore awongto Yesu puro bamuwa awiya ago yero bamuwato ara. Petorora otao awiya pirisa baina awiya nung gosinauna, arare Yesu ago yero toi goma mokora yena ara. <NOTE type="study">+  18:15  Petorora otao awiya Yohane. Yohane nung ge gainasani yazo nuna pungyena. Yazo YOHANE awiya GE TAUYAORA SUSUWA auna atu tauno aune zazagairo gi.</NOTE></VERS>
      <VERS vnumber="16">Petoro mene zo goma bautara atu dopena ara. Ayero yenu otao nuna mene pirisa baina auna gare atu nauna, arare wosiro goma be diya yao mani baunodi zo aeno senu goma be iwenu Petoro toi mokora yena ara.</VERS>
      <VERS vnumber="17">Petoro toinu mani baunodi goma be diya nena amimene Petoro giro eyero sena, “Emo ouna buro-mani zo ning arita nowa.” Ayero senu Petoro mene“ Na aung.” ayero sena ara.</VERS>
      <VERS vnumber="18">Be aune pirisa bainana soumani gorobo emore awong yayaung yenu giro iyao ero ainewa Petoro nung dema baung nunae-una towang yero iyao ainena arauwa.</VERS>
      <CAPTION vref="19">Pirisa baina mene Yesu atata yena.</CAPTION>
      <CAPTION vref="19">
        <xref fscope="Mt 26:59-66">Mt 26:59-66</xref>;<xref fscope="Mk 14:55-64">Mk 14:55-64</xref>;<xref fscope="Lu 22:66-71">Lu 22:66-71</xref></CAPTION>
      <VERS vnumber="19">Pirisa baina mene Yesu buro-mani pupugaina aune o ge tugata yero nauna aune atata yena.</VERS>
      <VERS vnumber="20">Atata yenu Yesu mene abena eyero sena, “Na ge benaungna atu gege sinona. Yuda emo augati nowa—yere ibu enanata ibu bainana—auna atu ge sero tugata nasani gipinasani ayero nona. Na opene ge oko sinona.</VERS>
      <VERS vnumber="21">Arare ning nono yero na atata nesi? Ge sinona nigiti nowa awong awiya atata yasa ge sinona awiya saya nigase.”</VERS>
      <VERS vnumber="22">Ayero senu diya emo dopero mitiwa auna zo mene Yesu sowena dero eyero sena, “Ning noeno ge ayero pirisa baina eno sinesi?”</VERS>
      <VERS vnumber="23">Ayero senu Yesu mene abena eyero sena, “Ge meko seseni siya ayero sinesa auna susuwa se. Arata na ge iwaing sinena aune noeno na dedunesi?” Ayero sena ara.</VERS>
      <VERS vnumber="24">Yesu ge ayero senu aune Anasi mene senu Yesu bunero puro pirisa baina yazo nuna Kayafa auna-una bamuwa arauwa.</VERS>
      <CAPTION vref="25">Petoro mene Yesu nupema bewae yena.</CAPTION>
      <CAPTION vref="25">
        <xref fscope="Mt 26:71-75">Mt 26:71-75</xref>;<xref fscope="Mk 14:69-72">Mk 14:69-72</xref>;<xref fscope="Lu 22:58-62">Lu 22:58-62</xref></CAPTION>
      <VERS vnumber="25">Simon Petoro nung iyao ainasani mitinu awong nung nupema atata yero sewa, “Buro-mani nuna auna zo ning arita nowa?” Ayero sewa nung bewae yero eyero sena, “Na aung.”</VERS>
      <VERS vnumber="26">Ayero senu pirisa bainana soumani zo, Petoro mene dawong kesena auna dikaing zo, amimene eyero sena, “Ge me nibamu, ning i bure atu Yesu aune dema dopero mitesa gigenita nowa?”</VERS>
      <VERS vnumber="27">Ayero senu Petoro mene nupema bewae yenu aune kokora ge sena arauwa.</VERS>
      <CAPTION vref="28">Awong Yesu Pilatora-una puro bamuwa.</CAPTION>
      <CAPTION vref="28">
        <xref fscope="Mt 27:1-2">Mt 27:1-2</xref>, 11-14;<xref fscope="Mk 15:1-5">Mk 15:1-5</xref>;<xref fscope="Lu 23:1-5">Lu 23:1-5</xref></CAPTION>
      <VERS vnumber="28">Iya gainu awong Yesu Kayafara-una gare atu puro wosiro baung Roma emo zo awong diya nasani nauna auna-una yewa ara. Yuda emo awong Magayao mene awong Daigaina auna bonene minari sero newa, arare awong iya be dang sisigowi sero, Pilatora gare oko towao yewa. Awiya noeno okowata, Yuda emo mene eyero sinasani nauwa, “Dubo naname beingtire yoiye sero, name emo Yuda okora-una gare oko towanene.”</VERS>
      <VERS vnumber="29">Ayero sinauwa, arare awong duru atu dopewa Pilato mene kasa daung yero awong atata yero sena, “Emo ewiya pasena nouna puro butunei?”</VERS>
      <VERS vnumber="30">Ayero senu awong eyero sewa, “Nung pasena oko yao yatiya, awiya nae nina-una oko puro batenane.”</VERS>
      <VERS vnumber="31">Ayero sewa Pilato mene eyero sena, “Sao tauyao ge ninae mitiya auna teng sepu aung yae.” Ayero senu awong eyero sewa, “Nae mani magayaese sao aung yao awiya nanae-una gazao mitiya. Noeno okowata, sao tauyao ge ninae Roma emora amimene gaziniya. Arata nine sasa teng yariniya.” Ayero sewa ara.</VERS>
      <VERS vnumber="32">Yuda emo ayero sewa Yesu nung nutope gitau“ Na i pasaora daya magayarinena,” ayero sena auna ge awiya me yena. <NOTE type="study">+  18:31-32  Dao magayaora putoung. Roma emo dubu mene Yuda emo dubu puro wosiro diya yero nasani mani dao magayaora putoung amaze sorero puro nasani nauwa. Yuda emo awong ge nunae ena sao aung yao ine teng, ora mani dao magayao awiya awong sao aung yao ine teng oko. Nupema, mani i pasaora atu dao, awiya Roma emo mene gege yero nasani nauwa.</NOTE></VERS>
      <VERS vnumber="33">Pilato mene garo mokora baungno Yesu yausenu baungnu eyero sena, “Ning Yuda emora emo tuwa ning?”</VERS>
      <VERS vnumber="34">Ayero senu Yesu mene abena eyero sena, “Ge awiya dubo nina-una sinesita ena mene bowi nana ning eno seseya giro sinesi?”</VERS>
      <VERS vnumber="35">Ayero senu Pilato mene eyero sena, “Na Yuda emo okowa. Emo mamono nina arita pirisa babuze amimene ning nana-una pugatineya. Ning no yetesi?”</VERS>
      <VERS vnumber="36">Ayero senu Yesu mene eyero sena, “Na tawingna etu emo tuwa oko yero nona. Na tawingna etu emo tuwa yero natena, awiya emo dubu nana mene gi ami puro na soremaya Yuda emo na oko pumateya. Emo tuwa yero naora buro nana awiya tawingna etu oko mitiya.”</VERS>
      <VERS vnumber="37">Ayero senu Pilato mene eyero sena, “Ayero ning emo tuwa zo ning?” Asenu Yesu mene eyero sena, “Ara, kara sinesa arauwa. Na emo tuwa zo. Na ge me susuware keregari sero wosiro tawingna etu kasa yewang. Ge me nigari ara tapunowa amimene ge nana nigiti nowa.”</VERS>
      <VERS vnumber="38">Ayero senu Pilato mene abena eyero sena, “Ge me awiya noiye?” Ayero sero kasa daung yero Yuda emo eno eyero sena, “Na emo euna pasena tamari sero kau nete zo oko tamao yetena.</VERS>
      <VERS vnumber="39">Arata tani ninae zo mitiya. Magayao mene awong Daigaina auna iya be dang ninae-una atu na eno sinowa bunao emo zo ao-didinona tebeba bautunoiya. Arare deka ayero nigaya na Yuda emora emo tuwa ninae ao-diyana naise kotupuneita?”</VERS>
      <CAPTION vref="40">Pilato mene Yesu magayaise emora waweng pugaina.</CAPTION>
      <CAPTION vref="40">
        <xref fscope="Mt 27:15-31">Mt 27:15-31</xref>;<xref fscope="Mk 15:6-20">Mk 15:6-20</xref>;<xref fscope="Lu 23:13-25">Lu 23:13-25</xref></CAPTION>
      <VERS vnumber="40">Ayero senu awong wawa sero eyero sewa, “Aung ara. Nung okowata, Barabas nung awiya ao-diyasa bae.” Ayero sewa ara. Barabas nung mani dero nona ugaing puro yao emo.</VERS>
    </CHAPTER>
    <CHAPTER cnumber="19">
      <VERS vnumber="1">Pilato mene senu gorobo emo awong Yesu angsi <NOTE type="study">+  19:1  Soremao Ge zo<xref fscope="Matiu 27:26">Matiu 27:26</xref> auna atu mitiya awiya gi.</NOTE> mene dewa.</VERS>
      <VERS vnumber="2">Ayero yero nung izari sero angsi dungne puro ewero aune ziyo nuna-una atu wosogaiwa. Ayero yero taung wori yuyao zo dema wosogaiwa punu</VERS>
      <VERS vnumber="3">baung nuna-una nugu yero nung sowena dedunasani eyero sewa, “Wari iwaing, Yuda emora emo tuwa.”</VERS>
      <VERS vnumber="4">Pilato mene nupema kasa daung yero Yuda emo eno eyero sena, “Gipu. Na nung puro ninae-una butunena. Na pasena nuna tamari sero kau nete zo oko tamao yetena.” Ayero sena ara.</VERS>
      <VERS vnumber="5">Ayero senu Yesu nung angsi dungne ewao aune taung wori yuyao wosogaiwa puro nena aune dema wosiro dopenu Pilato mene gipero eyero sena, “Emo ewiya gipu.”</VERS>
      <VERS vnumber="6">Ayero senu pirisa babuzere gorobo emo nunae amimene giro wawa sero sewa, “I pasaora atu magayaise. I pasaora atu magayaise.” Ayero sewa Pilato mene be nunae-una puro eyero sena, “Na pasena nuna kau nena. Nung pasena aung. Arare niye nika niyetope puro i pasaora depu.”</VERS>
      <VERS vnumber="7">Ayero senu Yuda emo mene eyero sewa, “Nung nutope‘ Na Tuwa Bayaura mani,’ asinoiya, arare emo ayao awiya magayaese sao tauyao ge nanae auna atu sao mitiya, arare magayaise.”</VERS>
      <VERS vnumber="8">Ayero sewa Pilato ge awiya nigiro awang bainakama yena ara.</VERS>
      <VERS vnumber="9">Ayero yero Yesu nupema yuno garo mokora baungno atata yero sena, “Ning natu kasa yasi?” Ayero senu Yesu mene abena oko sao yangduna.</VERS>
      <VERS vnumber="10">Ayero yenu Pilato mene eyero sena, “Ning noeno ge nana oko abena sao nesi? Nane sana narinesita i pasaora magayarinesi auna putoung nana-una mitiya, awiya ning oko gosinesita?”</VERS>
      <VERS vnumber="11">Ayero senu Yesu mene abena eyero sena, “Tuwa Bayau mene putoung awiya ning eno oko pugao yatiya, awiya ning na magayaora pugao ine teng oko yatesa. Arare emo na magayanese sero nina waweng pugaiya auna pasena mene pasena nina daigatiniya.” Ayero sena arauwa.</VERS>
      <VERS vnumber="12">Ayero senu Pilato mene ge awiya nigiro kasa daung yero Yesu ao-diro duwari senu Yuda emo awong wawa sero eyero sewa, “Ning emo awiya ao-diro duwaora ge sarinesa, awiya ning Romana emo tuwa Sisa auna otao nupema oko narinesa. Zo nung nutope emo tuwa asariniya amimene Romana emo tuwa Sisa awiya daigatiniya.”</VERS>
      <VERS vnumber="13">Ayero sewa Pilato mene ge awiya nigiro giro senu Yesu puro kasa daung yewa Pilato mene ge sao aung yao masi nuna-una atu adungno mitina ara. Masi awiya daba mene nabero yao. Masi auna yazo Yuda emo mene Gabata asinauwa ara.</VERS>
      <VERS vnumber="14">Arare Yuda emo bauno oregao be baina auna atu mitari sero nona kora nasani newa wari towang dopenu Pilato mene masi nuna-una atu mitasani Yuda emo eno eyero sena, “Gipu. Emo tuwa ninae era.”</VERS>
      <VERS vnumber="15">Ayero senu awong wawa sero eyero sewa, “Nung aung yaise. Nung aung yaise. I pasaora atu magayaise.” Ayero sewa Pilato mene eyero sena, “Emo tuwa ninae sana i pasaora atu magayaise sineita?” Ayero senu pirisa babuze mene abena eyero sewa, “Nae emo tuwa nanae zo aung. Roma emora emo tuwa Sisa amimene gege yero niya.”</VERS>
      <VERS vnumber="16">Ayero sewa giro Pilato mene ge nunae nigiro Yesu i pasaora magayaise sero pu wawong nunae-una gaina arauwa.</VERS>
      <CAPTION vref="17">Yesu i pasaora dewa magayena.</CAPTION>
      <CAPTION vref="17">
        <xref fscope="Mt 27:32-44">Mt 27:32-44</xref>;<xref fscope="Mk 15:21-32">Mk 15:21-32</xref>;<xref fscope="Lu 23:26-43">Lu 23:26-43</xref></CAPTION>
      <VERS vnumber="17">Ayenu gorobo emo mene Yesu puro i pasao pugaiwa diungnu tawing zo yazo nuna Gitau Atora Wetu, arata Yuda gera Goligata, auna puro bamuwa ara.</VERS>
      <VERS vnumber="18">Puro baungno i pasaora dewa ara. Dero pasena mani etobe i pasao etora dero zo enaba zo enaba Yesu towang ayero urewa dopewa ara.</VERS>
      <VERS vnumber="19">Pilato mene senu ge eyero gaero Yesura i pasaora atu pugaiwa, “Yesu Nasarete napora. Nung Yuda emora emo tuwa.”</VERS>
      <VERS vnumber="20">Yesu dewa tawing awiya napo mitina auna nugu. Arare Yuda emo daigairo mene puma sauma nasani ge Yuda gera, Roma gera, Grik gera gaewa awiya zazagaiwa.</VERS>
      <VERS vnumber="21">Arare Yuda emora pirisa babuze mene Pilato eno eyero sewa, “Ning eyero gaetesa awiya teng oko niya, ‘Nung Yuda emora emo tuwa.’ Awiya doro eyero sero gae, ‘Nung nutope na Yuda emora emo tuwa asinoiya’ ayero gae.”</VERS>
      <VERS vnumber="22">Ayero sewa Pilato mene eyero sena, “Gaetena amimene mitaise.” Ayero sena arauwa.’</VERS>
      <VERS vnumber="23">Gorobo emo awong Yesu i pasaora dero aune taung wori nuna tame awiya kerewa siwongpatige yenu bono yero pumuwa. Arata taung wori tura awiya mo etobe pu dekaongna gairo gayao oko. Ika atu gaero wosiro babao ara.</VERS>
      <VERS vnumber="24">Arare awong eyero sewa, “Awiya keranane meko yariniya. Arare ge tuwao zo yazo nuna laki yanane emo zora-una kasayai giro amimene paise.” Ayero sero yewa ara. Ayero yewa aune ge gayao zo eyero mitiya amimene me yena, Awong taung wori nana tame awiya bono yewa. Taung wori nana eno ge tuwao zo yazo nuna laki yewa. Ge gayao mitiya, arare gorobo emo mene ayero yewa.</VERS>
      <VERS vnumber="25">Yesura i pasao susuwara atu emo bauno benaung eyao amimene dopewa: Ai nuna, aira yao, Maria Kliopara aro, Maria napo nuna Madala.</VERS>
      <VERS vnumber="26">Arare Yesu nung ai nuna aune buro-mani nuna iwaing awongto dopero mitiwato giro ai nuna eno eyero sena, “Aya, mani nina arauwa.”</VERS>
      <VERS vnumber="27">Ayero sero buro-mani nuna eno eyero sena, “Ai nina arauwa.” Ayero senu giro be auna atu nung Yesura ai yunu nuna-una gare witinu diya yero nauna arauwa.</VERS>
      <CAPTION vref="28">Yesu magayena.</CAPTION>
      <CAPTION vref="28">
        <xref fscope="Mt 27:45-56">Mt 27:45-56</xref>;<xref fscope="Mk 15:33-41">Mk 15:33-41</xref>;<xref fscope="Lu 23:44-49">Lu 23:44-49</xref></CAPTION>
      <VERS vnumber="28">Arare Yesu nung buro nuna aung yenu giro ge gayao zo mitina awiya me yaise sero eyero sena, “Na ouwe niya.”</VERS>
      <VERS vnumber="29">Ayero senu awong witora yabutata zo puro ou wain dokowang yao awang zora mitina auna dusero itura diro be nuna-una pugaiwa.</VERS>
      <VERS vnumber="30">Ou wain miniro eyero sena, “Buro yero besugena.” Ayero sero tumo gokosenu oweno nuna aung yena arauwa.</VERS>
      <VERS vnumber="31">Yuda emo awong iya dang nunae-una nona sosinasani giro eyero sewa, “Ture awiya Magayao mene awong Daigaina auna iya be bainakama, arare emo i pasaora dao awiya oko mitae.” Ayero sero Pilato eno eyero sewa, “Awong mena magayaese sero ning ge sasa gorobo emo mene baungno te nunae dero zozorogaya mena magayaya aingso nunae i pasaora atu paese.” Ayero sewa Pilato mene ge nunae nigina.</VERS>
      <VERS vnumber="32">Ayenu gorobo emo awong pasena emo etobe Yesu aune dema dewa auna zora te dewa wetu zorogainu zora deka ayero dewa zorogainu ayewa ara.</VERS>
      <VERS vnumber="33">Ayero yero Yesura-una baungno nung magayero mitinu giro wetu oko dao zorogao duwa ara.</VERS>
      <VERS vnumber="34">Arata gorobo emo zo mene baungno karowa mene Yesura zazawingna atu gaenu basugainu yure oure wosina ara.</VERS>
      <VERS vnumber="35">Nane nona awiya diti moko nana mene gigiwang. Arare na sero keregatinena me niya arauwa. Na gosinena, ge awiya me arauwa. Niye dema gaya me yaise sero ge me keregatinena arauwa.</VERS>
      <VERS vnumber="36">Ge gayao zo eyero mitiya awiya me yaise sero nona awiya kasa yena, Awong wetu nuna zo za oko daya zorogariniya.</VERS>
      <VERS vnumber="37">Nupema ge gayao zo eyero mitiya, Awong nung gaewa basugaina awiya diti yero garineya. Ge gayao etobe ayero miteyato arauwa.</VERS>
      <CAPTION vref="38">Yesu mutewa.</CAPTION>
      <CAPTION vref="38">
        <xref fscope="Mt 27:57-61">Mt 27:57-61</xref>;<xref fscope="Mk 15:42-47">Mk 15:42-47</xref>;<xref fscope="Lu 23:50-56">Lu 23:50-56</xref></CAPTION>
      <VERS vnumber="38">Yosepe Arimatia napora nung Yesura mani zo yero nasani nauna, arata nung Yuda emo awang yero tumo diyao nuna awiya pungyero puro nasani nauna. Nung amimene Pilatora-una baungno Yesura aingso i pasaora atu pumari sero atata yena. Ayero yenu Pilato mene niginu baungno batagairo puna ara.</VERS>
      <VERS vnumber="39">Nikodema nung gitau pingne Yesura-una kasa yena amimene i mung sereyao mouyao nuna 34 kilogram ayao puro baungno Yosepe sorepu nasani</VERS>
      <VERS vnumber="40">Yesura aingso i mung sereyao amimene suwero mo neyang yao mene ewewato ara. Yuda emo awong emo maganauwa awiya ayero yero nauwa ara.</VERS>
      <VERS vnumber="41">Yesu dewa tawing auna agewara i buro zo mitauna auna atu daba uma zo biriti asero seka wamuwa mitina. Gitau emo zora aingso atu oko pugao.</VERS>
      <CAPTION vref="42">Yesu magayaora atu seka yero iropuna.</CAPTION>
      <CAPTION vref="42">
        <xref fscope="Mt 28:1-8">Mt 28:1-8</xref>;<xref fscope="Mk 16:1-8">Mk 16:1-8</xref>;<xref fscope="Lu 24:1-12">Lu 24:1-12</xref></CAPTION>
      <VERS vnumber="42">Biriti awiya nugu mitina, arare Yuda emora oregao be baina auna nona sosaora be mitinu giro awongto Yesura aingso atu pugaiwato arauwa.</VERS>
    </CHAPTER>
    <CHAPTER cnumber="20">
      <VERS vnumber="1">Sande gora oko iyagairo baingtao Maria napo nuna Madala amimene biritira baungno eyero gigina. Daba biritira uma be gazao awiya dereme yero baungno enaba demese atu mitina.</VERS>
      <VERS vnumber="2">Ayero giro sungno baungno Simon Petoro aune Yesura buro-mani iwaing auna-una kasa yero eyero sena, “Awong Tuwara aingso puro babeya. Awiya natu pugei?”</VERS>
      <VERS vnumber="3">Ayero senu giro Petoro otao nuna zore baung biritira yewato ara.</VERS>
      <VERS vnumber="4">Nagibe atu sungno bautu newato otao amimene sungno Petoro daigairo gitau baungno biritira kasa yena.</VERS>
      <VERS vnumber="5">Kasa ye daba umana gairo utero mo aingso nuna ewewato agege mitinu gigina. Arata nung oko towao.</VERS>
      <VERS vnumber="6">Ayero nenu Simon Petoro ago kasa yero daba umana toiro mo gigina.</VERS>
      <VERS vnumber="7">Mo zo ziyora ewewato awiya dema mitinu gigina. Mo awiya mo enane dema oko mitina. Nung nata enaba atu zorogairo baingtao mene mitina.</VERS>
      <VERS vnumber="8">Arare Petoro gosinenu otao nuna gitau baungno daba umana atu kasa yena amimene ago toiro giginu me yena ara.</VERS>
      <VERS vnumber="9">Arata awongto Yesu magayaora atu seka yero iropariniya auna ge gayao mitina auna susuwa awiya oko giro baingtiwato.</VERS>
      <VERS vnumber="10">Ayero yero nupema yesese yero baung nape yewato arauwa.</VERS>
      <CAPTION vref="11">Yesu nung Maria napo nuna Madala auna-una kasayena.</CAPTION>
      <CAPTION vref="11">
        <xref fscope="Mt 28:9-10">Mt 28:9-10</xref>;<xref fscope="Mk 16:9-11">Mk 16:9-11</xref></CAPTION>
      <VERS vnumber="11">Maria nung biriti umana bera atu dopero zi sinasani mitete daba umana bera atu utero diti yena.</VERS>
      <VERS vnumber="12">Diti yero angelo etobe taung wori neyang yaore Yesu pugaiwa iropuro bauna masi auna atu zo gitaura zo tera ayero dopero mitiwato gigina ara.</VERS>
      <VERS vnumber="13">Giginu awongto eyero sewato, “Ning noeno zi sinesi?” Ayero sewato nung eyero sena, “Tuwa nana-una aingso puro natu babeya kau neni.”</VERS>
      <VERS vnumber="14">Ayero sero kapetegairo Yesu dopero mitinu gigina. Giro Yesura benaung oko giginu kasa yena ara.</VERS>
      <VERS vnumber="15">Ayero yenu Yesu mene atata yero eyero sena, “Ning noeno zi sinesi? Ning awe kau nesi?” Ayero senu Maria nung i buro auna maung mene dopero mitinuta asero eyero sena, “Nine Yesura aingso puro baungno agewa zora atu pugesita? Se giro baungno pumane.”</VERS>
      <VERS vnumber="16">Ayero senu Yesu mene abena eyero sena, “Maria.” Ayero senu nung sopine yero Yuda gera“ Rabonai” asena. (Ge naname-una, Gipao Emo.)</VERS>
      <VERS vnumber="17">Ayero senu Yesu mene eyero sena, “Na Mamana-una oko witao ware na oko inase. Ning baungno buro-mani nana eno eyero se. ‘Mama nana awiya Maung ninae. Tuwa Bayau nana awiya Tuwa Bayau ninae. Na nuna-una witarinena.’ Ayero se nigae.”</VERS>
      <VERS vnumber="18">Ayero senu Maria napo nuna Madala amimene yesese yero baungno Yesura buro-mani eno eyero sena, “Na Tuwa gigena.” Ayero sero aune Yesu mene ge nung eno sena awiya awong eno sena ara.</VERS>
      <CAPTION vref="19">Yesura buro-mani mene garo mokora atu augairo mitiwa aune nung nunae-una kasa yena.</CAPTION>
      <CAPTION vref="19">
        <xref fscope="Mt 28:16-20">Mt 28:16-20</xref>;<xref fscope="Mk 16:14-18">Mk 16:14-18</xref>;<xref fscope="Lu 24:36-49">Lu 24:36-49</xref></CAPTION>
      <VERS vnumber="19">Sande ture mume itinenu buro-mani mene Yuda emo awang yero augairo garo be dewa gaunu mitiwa Yesu mene awena-una towang atu kasa yero dopero eyero sena, “Awang yao doro iwaing mitipu.”</VERS>
      <VERS vnumber="20">Ayero sero berumana masi wawong etora aune zazawingna aune gipena. Ayero yenu buro-mani mene Tuwa nunae giro yawa yawa yewa.</VERS>
      <VERS vnumber="21">Ayero yewa nung nupema awong eno eyero sena, “Awang yao doro iwaing mitipu. Mama mene na iyengtina, deka ayero nane niye iyengtiti nena.”</VERS>
      <VERS vnumber="22">Ayero sero oweno nuna pise awena-una gairo eyero sena, “Oweno pungpu.</VERS>
      <VERS vnumber="23">Niye emora pasena disaya aung yariniya. Arata niye oko disao yaya mitariniya.” Ayero sena arauwa.</VERS>
      <CAPTION vref="24">Tomasra ge.</CAPTION>
      <VERS vnumber="24">Otao nunae Tomas yazo nuna zo Didimo, nung awiya agewa zora atu nenu Yesu mene mani enana-una gege kasa yena.</VERS>
      <VERS vnumber="25">Arare otao mani ena mene bowi ge nung eno eyero sewa, “Nae Tuwa gigenane.” Ayero sewa nung eyero sena, “Na natope diti moko nana me mene wawongna beruma masi giro, o wawong soro nana mene beruma masi gaero giro, o zazawing nuna gaeteya auna iso wawong nana mene iniro giro ayarinena, awiya ge ninae me asarinena.” Ayero sena ara.</VERS>
      <VERS vnumber="26">Wari be 8 aung yenu aune buro-mani nuna ena aune Tomas nuka nung dema garo mokora atu toiro garo be apakana dewa gaunu mitiwa Yesu mene awena-una towang atu nupema kasa yero dopero eyero sena, “Awang yao doro iwaing mitipu.”</VERS>
      <VERS vnumber="27">Ayero sero Tomas eno eyero sena, “Ning wawong soro nina mene wawong nana iniro gi. Wawong nina mene zazawing nana iniro gi. Ayero yero dubo eto nupema oko ye. Na seka nena awiya gasa me yae.”</VERS>
      <VERS vnumber="28">Ayero senu Tomas mene eyero sena, “Ning Tuwa nana. Ning Tuwa Bayau nana.”</VERS>
      <VERS vnumber="29">Ayero senu Yesu mene eyero sena, “Ning na gosinasani aeno na tumo didinesa. Awong na oko gao nasani na tumo diyarineya awong amimene dema yawa yawa yarineya.” Ayero sena arauwa.</VERS>
      <VERS vnumber="30">Tani ena daigairo Yesu mene buro-mani nuna-una ditira atu nauna awiya buku euna oko gaero aung yao.</VERS>
      <CAPTION vref="31">Yesura buro-mani ena ou nazira atu newa nung nunae-una kasa yena.</CAPTION>
      <VERS vnumber="31">Arata ge gainena auna susuwa noeno okowata, eyao eno gainena arauwa: Niye ge ewiya zazagairo nigiti nasani Yesu nung Sorao Emo Kristo, Tuwa Bayaura Mani, auna ge awiya gaya me yaise, o nung tumo didinasani yazo nuna-una nao me iwaing tamaese sero ge ewiya gainena.</VERS>
    </CHAPTER>
    <CHAPTER cnumber="21">
      <VERS vnumber="1">Yesura buro-mani ena Taibirias <NOTE type="study">+  21:1  Soremao Ge zo<xref fscope="Luka 5:1">Luka 5:1</xref> auna atu mitiya awiya gi.</NOTE> ou nazira atu newa nung nunae-una kasa yena. Buro-mani awong dubu euna-una kasa yena.</VERS>
      <VERS vnumber="2">Simon Petoro, Tomas yazo nuna zo Didimo, Nataniel Galilaya tawing Kena napo mitauna auna, aune Zebedira mani etobe, aune zo etobe dema. Emo amimene au dekaongna gairo mitiwa aune</VERS>
      <VERS vnumber="3">Simon Petoro mene ena eno eyero sena, “Na wo pumari bautunena.” Ayero senu awong eyero sewa, “Nae ning aune dema babarinenane.” Ayero sero wangna witiro bamuwa. Bautunete ping aune wo oko pumao yewa.</VERS>
      <VERS vnumber="4">Anasani ou nazi auna atu newa iya gatinenu Yesu mene bage atu dopena ara. Dopenu awong benaung nuna oko giro baingtiwa.</VERS>
      <VERS vnumber="5">Ayero yewa Yesu mene awong atata yero eyero sena, “Mani awiso, niye wo zo mitita?” Ayero atata yenu awong eyero sewa, “Aung.”</VERS>
      <VERS vnumber="6">Ayero sewa nung eyero sena, “Wang deung enaba wawong mera ina atu moga pugaipu wosai aune wo takasai watimae.” Ayero senu moga pugaiwa wosinu wo daigairo nibamu takasena ara. Ayero yenu watiung wangna gari yewa teng oko yenu kaputewa.</VERS>
      <VERS vnumber="7">Ayenu Yesura buro-mani iwaing amimene Petoro eno eyero sena, “Owiya Tuwa ara.” Ayero senu Simon Petoro nung mo gege awiro nena, arare nung“ Tuwa mene niya ora,” ge awiya nigiro taung wori nuna tame awiya wosogairo witora gutena ara.</VERS>
      <VERS vnumber="8">Awong bago deungbera ake ina atu newa, arare mani ena mene wang dawinasani moga wore watiuno bamuwa ara.</VERS>
      <VERS vnumber="9">Ayero yero witi ika yero nona eyao gigiwa. Iyao mokora atu wore mare sasinasani mitina.</VERS>
      <VERS vnumber="10">Mitinu awong witiro bamuwa Yesu mene eyero sena, “Wo pumeya auna ena puro bungpu.”</VERS>
      <VERS vnumber="11">Ayero senu Simon Petoro mene wangna witiro moga watiung ika gaina ara. Moga mokora wo babuze 153 ayero mitiwa, arata moga oko zanao.</VERS>
      <VERS vnumber="12">Arare Yesu mene awong eno eyero sena, “Bungpu, nona minae.” Ayero senu buro-mani nuna mene“ Ning aweni?” ayero atata yari sero yewata gigiwa mou yenu giro duwa. Noeno okowata, nung Tuwa ara, awiya yemaoko gigiwa kasa yena.</VERS>
      <VERS vnumber="13">Yesu mene wo ma bono yero awong eno pugaina ara.</VERS>
      <VERS vnumber="14">Yesu nung magayaora atu seka yero iropuro buro-mani nuna-una kasa yenu be etama yena.</VERS>
      <CAPTION vref="15">Yesu mene Petoro be etama atata yena.</CAPTION>
      <VERS vnumber="15">Nona miniwa aune Yesu mene Simon Petoro atata yero eyero sena, “Simon, Yohanena mani, otao mani nina awong na aratapunowa, awiya nine awong daigati nasani na ara baina tapunosa, awiya me ing?” Ayero senu Petoro mene abena eyero sena, “Tuwa, nao otao yero nonano, awiya ning gosinesa.” Ayero senu Yesu mene eyero sena, “Ning lama dubu nana awiya uninasani neu.”</VERS>
      <VERS vnumber="16">Ayero sero nupema atata yero eyero sena, “Simon, Yohanena mani, ning meba na aratapunosita?” Ayero senu Petoro mene eyero sena, “Tuwa, nao otao yero nonano, awiya ning gosinesa.” Ayero senu Yesu mene eyero sena, “Ning lama dubu nana-una diya yero neu.”</VERS>
      <VERS vnumber="17">Ayero sero nupema atata yero eyero sena, “Simon, Yohanena mani, nao otao yero nonano, awiya me ing?” Tairo naora atata yenu be etama yenu Petoro nung punu nuna-una mou yenu giro dubo mininasani eyero sena, “Tuwa, ning emora dubo gosinosa, arare nao otao yero nonano awiya ning gosinesa arauwa.” Ayero senu Yesu mene eyero sena, “Ning lama dubu nana uninasani neu.</VERS>
      <VERS vnumber="18">Ge memoko sana nigi. Ning sema nina-una nasani nitope geing ipura diyao nina awiya diro nagibo natu natu babari sero bautunauwasa. Arata nete zai yero wawong nina ika pari yasa emo zo mene ipu nina-una geing diro masi oko babari sarinesa auna ning puro babariniya.”</VERS>
      <VERS vnumber="19">Yesu mene ayero sinasani Petorora magayao auna susuwa awiya keregaina. Magayao nuna mene Tuwa Bayaura yazo de ika yari nena awiya sena arauwa. Ge ayero sero aune nung eno eyero sena, “Bung, na ago yase.”</VERS>
      <VERS vnumber="20">Asenu Petoro mene kapetegairo Yesura buro-mani iwaing nuna-una bautara bautu nenu gigina. Mani awiya gitau Magayao mene awong Daigaina auna bonene mininewa aune Yesura-una nugu baungno ge daweng pugairo atata yero eyero sena, “Tuwa, awe mene ning keregariniye?”</VERS>
      <VERS vnumber="21">Mani ayero sena amimene ago bautu nenu giro Petoro mene Yesu atata yero eyero sena, “Tuwa, mani ewiya gire?”</VERS>
      <VERS vnumber="22">Ayero atata yenu Yesu mene eyero sena, “Nung katu nai, na kepetegairo bari sarinena, nona awiya nina okowa. Ning na ago ye.” Ayero sena ara.</VERS>
      <VERS vnumber="23">Arare ge nigao ena mene ago na eno bisi ge eyero sewa, “Mani awiya nung oko magayariniya.” Ayero sinauwa ara. Arata Yesu mene na eno eyero oko sena, “Nung oko magayariniya.” Ge eyero gege sena, “Nung katu nai na kapetegairo bari sarinena, nona awiya nina okowa.”</VERS>
      <VERS vnumber="24">Nane nona awiya apakana giro baingtiwang amimene keregairo ge ewiya gaetena. Arare niye na eno eyero gosinowa, ge nana me nibamu.</VERS>
      <CAPTION vref="25">APOSOLO BURO YERO NASANI NAUWA</CAPTION>
      <CAPTION vref="25">Yesu mene Oweno iyengtai wosaise sena.</CAPTION>
      <VERS vnumber="25">Yesu mene tani ena yero nasani nauna. Arata emo mene tani Yesu nasani nauna awiya dekaong-dekaong bukura gayateya, awiya buku mene tawing sero topetiro aung yero yatita nowa.\id ACT NT<style fs="super">0018</style>. AC ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h APOSOLO\mt APOSOLO BURO YERO NASANI NAUWA\ip\ it Aposolo mene buro yero nasani nauwa auna ungwe ewiya Luka mene gaena. NungYesura ungwe yazo LUKA awiya gitau gaero besugairo aune ungwe ewiya susuunogaena. Nung emo zo yazo nuna Teofilo aeno gaena. Arata Teofilo gege okowata, tawing sero sero emo bauno mene gaese sero gaena. Ungwe euna susuwa eyaoera: Oweno mene aposolo sorepunaunu awong Yesura Bowi Iwaing purotugata-magata nasani bautunasani nauwa. Buro Petoro mene nauna auna ungweawiya gabu 1-12 auna atu mitiya. Ora buro Paulo mene nauna auna ungwe awiyagabu 13-28 auna atu mitiya. Luka nung be ena Paulo aune dema nasani nauna, arare auna ungwe gainasani“ nae” ayero sena. Tani awiya eyao era:16:10-17, 20:5-21:18, 27:1-28:16.\it*</VERS>
    </CHAPTER>
  </BIBLEBOOK>
  <BIBLEBOOK bnumber="44" bsname="ACT">
    <CHAPTER cnumber="1">
      <VERS vnumber="2">Yesu buro nuna zayero nawe dunu Tuwa Bayau mene senu uritira witina aunaungwe gaero besugaingwa ara. Yesu oko witaore Oweno mene nung soreunu nungaposolo dubu gitau yero naunu nasani nauwa awong eno buro ge pugaina ara.</VERS>
      <VERS vnumber="3">Nung yaya tapunete magayero nupema seka yero iropuro aposolo dubura-unawari be 40 ayero kasa yero pungyero ayero nasani Tuwa Bayau nata Tuwa yeronariniya auna ge tugata-magata yero nung iropuna auna susuwa dema keregairobaingtinu gigiwa ara.</VERS>
      <VERS vnumber="4">Nung awong aune dema nasani awong eno ge eyero tugata yena, “NiyeYerusalem napo mena oko yangduwae. Mama mene Oweno pugari sena, awiya diyanasani mitiungpu. Na auna gitau sewang gigiwa.</VERS>
      <VERS vnumber="5">Diya mitaese sinena, noeno okowata, Yohane mene emo bauno ou gegesusunasani nauna, arata be maingkoka gege aung yai aune Tuwa Bayau meneOweno niye eno pugariniya.” Ayero sena arauwa.</VERS>
      <CAPTION vref="6">Yesu uritira witina.</CAPTION>
      <CAPTION vref="6">
        <xref fscope="Mk 16:19-20">Mk 16:19-20</xref>;<xref fscope="Lu 24:50-53">Lu 24:50-53</xref></CAPTION>
      <VERS vnumber="6">Aposolo awong Yesu aune dema augairo mitasani nung atata yero eyero sewa,“Tuwa, ning be eune Isreli emo bauno apakana au dekaongna gasa name nakanametope tawing naname-una maung yero narinenineta?”</VERS>
      <VERS vnumber="7">Ayero sewa Yesu mene abena eyero sena, “Mama nung putoung nuna mene beimokore apungne pugainu mitoiya, awiya niye nigao ine oko mitiya.</VERS>
      <VERS vnumber="8">Arata Oweno mene wosiro ninae-una towai aune putoung pumarineya. Putoungpuro bowi sao emo nana yero narineya. Ayero yero Yerusalem nape atu zayeroYudaya tawingnata Samaria tawingna o tawing sero sero auna niye bowi nanapuro babarineya.” Ayero sena ara.</VERS>
      <VERS vnumber="9">Ge ayero sero aune nunae-una ditira atu witina. Wiwitinenu bereze menenung worero puro witinu kau yewa ara.</VERS>
      <VERS vnumber="10">Awong diti ye ika gairo kau newa emo etobe taung wori nunato neyangyaoremene nunae-una atu mena kasa yero dopewato.</VERS>
      <VERS vnumber="11">Atu dopero atata yero sewato, “Galilaya tawingna emo, niye noeno ditiye ika uritira gairo mitei? Yesu niye doro uritira witi gigeya deka ayeroyero nupema wosariniya.” Ayero sewato ara.</VERS>
      <CAPTION vref="12">Yudasra buro awiya Matayas mene pungna.</CAPTION>
      <VERS vnumber="12">Aposolo awong diri yazo Oliwa auna atu kapetegairo Yerusalem nape burotoiwa. Nagibo diri yazo Oliwa doro Yerusalem babao awiya apungkaka gege ara.</VERS>
      <VERS vnumber="13">Awong Yerusalem nape toiro esewa garo mitauwa deka auna baungno witiwaara. Atu witiwa auna yazo nunae era: Petoro, Yohane, Yakobo, Anderea, Filip, Tomas, Batolomiu, Matiu, Yakobo nung Alifayora mani, Simon Gewera <NOTE type="study">+  1:13  Soremao Ge zo<xref fscope="Luka 6:15">Luka 6:15</xref> auna atu mitiya awiya gi.</NOTE> ayerosinasani nauwa, Yuda nung Yakobora yazo auna mani.</VERS>
      <VERS vnumber="14">Emo dubu aune Yesura ai Maria nupema bauno ena aune Yesura metamani, awong amimene dubo dekaongka yero isa buro wari be sero yero nasani mitiwaara.</VERS>
      <VERS vnumber="15">Be aune wari be etobe oko aung yaore Yesura emo bauno 120 amimeneaugairo mitiwa Petoro mene nunae-una towang atu iropuro eyero sena,</VERS>
      <VERS vnumber="16">“O otao mani nana, Yudas nung nai gitau yeti iwo mene Yesu pumeya aunage nuna Oweno mene Dawidira be pungnu eo yenu ge sena, ge awiya me yaise saomitiya, arare me yetiya.</VERS>
      <VERS vnumber="17">Yudas nung buro otao nanae zo. Nung dema burora atu naise Yesu mene seropuna ara.” Petoro mene ayero sena ara.</VERS>
      <VERS vnumber="18">(Yudas nung pasena yenu zuma gaewa auna moni awiya puro baungno emo zoratawing zuma gaero pungna. Nung tawing auna baungno zuwenu oti bususenu tiniyo popore buwaka gainu magayena ara.</VERS>
      <VERS vnumber="19">Ayero yenu bowi awiya Yerusalem emo bauno mene nigiro tawing auna yazoge nunae-una Akelidama ayero sewa ara. Ge naname-una Tawing Yu Wosina.)</VERS>
      <VERS vnumber="20">Petoro mene eyero sena, “Yere buku nanae yazo Sam auna atu eyero gayaomitiya, Napo nuna zatu kasayaise. Garo nuna-una emo zo oko naise. Ayero zo eyao era, Buro nuna awiya zo mene pumaise.</VERS>
      <VERS vnumber="21">Ge gayao ayero mitiya, arare emo zo mene nae soremai Yesu magayaora atuseka yero iropumiya auna bowi nuna sinasani nanene. Emo eyao amimene naesoremaise:</VERS>
      <VERS vnumber="22">Yohane mene emo bauno ge ou susunenu Tuwa Yesu mene buro nuna zayeronaname-una towang atu nasani naunu name nung ago yero nasani nawe duwaneuritira witiya, emo zo susuwara atu Yesu ago yero buna amimene kasa yeroname soremaise.”</VERS>
      <VERS vnumber="23">Petoro mene ayero senu emo etobe tamuwa ara. Zo yazo nuna Yosefe. Enamene nung Basaba ayero sinauwa, arata ena mene zo Zastas ayero sinauwa. Emozo yazo nuna Matayas awiya dema tamuwa.</VERS>
      <VERS vnumber="24">Tauno giro isa eyero sewa, “O Tuwa, ning emora dubo gosinosa, arare emoetobe ewiya nunato-una awe gigesa teng niye, awiya gipe giro</VERS>
      <VERS vnumber="25">aposolo buro Yudas mene yangdotiya awiya pumae. Yudas nung buro awiyayangdoro soma gerao nuna auna babiya.”</VERS>
      <CAPTION vref="26">Oweno wosina.</CAPTION>
      <VERS vnumber="26">Isa ayero sero vot yewa Matayas mene daigaina. Ayero yewa Matayas nungaposolo 11 aune dema taina ara.</VERS>
    </CHAPTER>
    <CHAPTER cnumber="2">
      <VERS vnumber="2">Mitiwa bewing zo bisi bainakama mene bewing saine yero uritira atu wosirogaro mitiwa auna toiro be buna.</VERS>
      <VERS vnumber="3">Ayero yenu awong gosinewa nona zo ewawa ine amimene iyao ine yerogagausero emo bauno mitiwa auna emo sero dopero waegaina ara.</VERS>
      <VERS vnumber="4">Ayero yenu Oweno mene dubo nunae-una toiro be buro ge ewe-pape dubonunae-una pugaina awiya teng sewa ara.</VERS>
      <VERS vnumber="5">Be aune Yuda emo tawing sero sero mene augaora buro Yerusalem atu augairomitiwa ara. Awong yere sao emo ara.</VERS>
      <VERS vnumber="6">Arare awong bewing baina awiya dema nigiro emo bauno apakana ayero burozimuwa ara. Ziuno wawong di gamuwa. Noeno okowata, aposolo mene ge tawingsero sero auna awiya sinewa nigiwa ara.</VERS>
      <VERS vnumber="7">Nigiro wawong di gauno iwawa nasani eyero sewa, “Emo dubu ge sineyaewiya Galilaya emo gege.</VERS>
      <VERS vnumber="8">Awong nono yero tawing kasa yewangne auna ge benaung giti seseya nigenanegera mamono mene saine nei?</VERS>
      <VERS vnumber="9">Name ewiya Patia emo, Midia emo, Ilam emo, Mesopotemia tawingna, Yudayatawingna, Kapadosia tawingna, Ponto tawingna, Asia tawingna,</VERS>
      <VERS vnumber="10">Firizia tawingna, Pamfilia tawingna, Izip tawingna, napo Sairini Libiatawingna mitiya auna napo mamanikakara, name ena mene napo Roma atu esewayero buro mitenane,</VERS>
      <VERS vnumber="11">Yuda emo aune emo ena Yuda emo mene yaine nowa awong aune Krit emo auneArabia emore. Name amimene nenane ge naname tawing sero sero auna awiyasinasani tani iwawaing Tuwa Bayau mene yero noiya auna bowi ge seseya nigitinenane ara.”</VERS>
      <VERS vnumber="12">Emo awong ayero sewa dubo sisigainu kotumao daigairo puro eyero sewa,“Tani awiya noiye?”</VERS>
      <VERS vnumber="13">Ayero sewa, arata ena mene zo aposolo dubu izinasani eyero sewa, “Awongou wain yanakana mineya, arare dubo dau ni ge ayetugao sineya ara.” Ayerosewa arauwa.</VERS>
      <CAPTION vref="14">Petoro mene Oweno wosina auna susuwa keregaina.</CAPTION>
      <VERS vnumber="14">Ayero sewa Petoro nung otao 11 aune dema dopero ge puro zutiyero eyerosena, “O Yuda emo otao mani arita mani Yerusalem nape etu nowa, niyeapakana dawong yawero ge sana nigipu.</VERS>
      <VERS vnumber="15">Niye emo dubu eeno eyero sineya, ‘Ou wain mininete dau neya.’ Ayero okosepu. Iya yemeneka gatiniya. Arare ou wain nono yero minari nenine?</VERS>
      <VERS vnumber="16">Niye ge sineya auna eno okowata. Tani gosineya auna susuwa awiya eyaoera. Porofete Yoeli mene ge eyero gaena awiya me niya.</VERS>
      <VERS vnumber="17">Tuwa Bayau mene siniya, Nete tawingna be besugatinai <NOTE type="study">+  2:17  Tawingna be besugatinai. Be awiya Yesu witina atu zayero butunoiya, bautunai Yesu kapetegairo bumai aune aung yariniya. Arare be yeme awiya demabe amimene pupuniya.</NOTE> aune na Oweno nana pugana wa sigoru ine yerowosiro emo bauno apakana auna mokora towariniya. Mani emodidire baunodidire ninae mene porofete mene saine yarineya. Maniemodidi ninae mene seka mitasani atiyo yaine yero nona me garineya. Emokikiyongne ninae mene atiyo me yarineya.</VERS>
      <VERS vnumber="18">Be aune na Oweno nana emo bauno nana auna-una pugana awong porofete menesaine yarineya.</VERS>
      <VERS vnumber="19">Sana berezera atu tani ena kasa yariniya. Nupema tawingna atu dema taniena kasa yariniya. Tani awiya yure, iyaore, boingsa bainane amimene kasa yariniya.</VERS>
      <VERS vnumber="20">Wari sikimariniya. Ino yu yero yu ine yariniya. Tani awiya kasayaya auneTuwara be baina waegaore kasa yariniya.</VERS>
      <VERS vnumber="21">Be aune zo nung Tuwa yau sariniya, nung awiya Tuwa mene soreropumariniya. Yoeli mene ayero gaena arauwa.</VERS>
      <VERS vnumber="22">O Isreli emo otao mani nana, ge sana nigipu. Tuwa Bayau mene YesuNasarete emo awiya burora pugaina, awiya gaese sero Tuwa Bayau mene putoungnung eno pugainu ninae-una towang atu nasani buro tau yetugao, tani sekawaaune tani putoungne yero nasani naunu gosinasani nauwa ara. Susuwa awiyagosineya ara.</VERS>
      <VERS vnumber="23">Awong Yesu puro wawong ninae-una pugarineya, awiya Tuwa Bayau meneyemaoko ayero yaese senu tau yena. Nupema yemaoko giginu teng yena. Ararenagibo sena teng niye Yesu maga yaise sero emo Yudara sao tau yao ge aungauna waweng pugeya i pasaora deteya maga yetiya ara.</VERS>
      <VERS vnumber="24">Nung maga yaora yaya tami Tuwa Bayau mene yayara bunao besero maga yaoramokora atu uweti seka yero iropumiya. Noeno okowata, magayao mene nung soraoine teng oko.</VERS>
      <VERS vnumber="25">Dawidi mene Sorao Emo naname iropariniya auna ge eyero sena, Tuwa nung benaung nana-una mitoi gosinona. Na awang yoni sero, nung wawong me nana-una dopero mitoiya.</VERS>
      <VERS vnumber="26">Arare moko nana mene yawa yawa noi ewawa nana mene yawa yawa yero noiya. Awiya gege okowata, na magayaora gerao amimene Tuwa Bayau tumo didinasaniiwaing oregarinena.</VERS>
      <VERS vnumber="27">Ayero yarinena. Noeno okowata, ititi nana mene magayao napora mitoiyesero, Tuwa Bayau ning na oko duwarinesa. Ning na soumani nina me ewiya oko yangduwasa aingso nana gung yero wurupuro aung yariniya. Aung ara.</VERS>
      <VERS vnumber="28">Ning nao mera nagibo awiya na eno gipasa. Ning na aune dema mitasa na yawa yawa bainakama yarinena.</VERS>
      <VERS vnumber="29">Dawidi mene ayero sena arauwa. O otao mani nana, na ewowo naname Dawidira ge awiya sero baingtana nigipu. Dawidi nung magayenu mutewa biriti nuna naname-una etu mitoiya.</VERS>
      <VERS vnumber="30">Nung amimene porofete yero nasani nauna, arare nung eyero gigina ara. Tuwa Bayau mene Dawidira saisibuna dubu auna atu zo emo tuwa pugai emo tuwayaora buro nuna awiya pumaise ge senu tau yena ara.</VERS>
      <VERS vnumber="31">Tuwa Bayau mene buro yari sena, awiya Dawidi mene gigina. Arare nungSorao Emo naname iropao nuna-una ge eyero sena, “Tuwa Bayau mene nung okoyangduwai magayao napora atu mitariniya. Taung aingso nuna mene oko gungyero wururu sariniya. Aung ara.”</VERS>
      <VERS vnumber="32">Yesu nung awiya Tuwa Bayau mene uweti seka yero iropumiya, awiya me ditimoko nanae mene giro nenane ara.</VERS>
      <VERS vnumber="33">Tuwa Bayau Maung nuna-una yumao mene yumi witiro Tuwa Bayaura wawongmera adumi Maung mene Oweno pugari sena, awiya nung eno pugai puro taninigiti nasani gosineya ewiya yeti kasa yetiya.</VERS>
      <VERS vnumber="34">Yesu uritira witiya, ayero Dawidi nung nuka nutope uritira oko witao. Arata nung eyero sena, Tuwa Bayau mene Tuwa nana eno eyero sena, “Ning buro wawong me nana-unaatu adungno mitasa</VERS>
      <VERS vnumber="35">na iwo dubu nina awiya benaung nina-una pugana izarinesa.”</VERS>
      <VERS vnumber="36">Dawidi mene ayero sena ara. Arare niye Isreli emo apakana amimene eyerogipu tauyae. Niye Yesu i pasaora deteya, nung awiya Tuwa Bayau mene burorapugainu nung Tuwa aune Sorao Emo naname yero noiya ara.” Petoro mene ayerosena arauwa.</VERS>
      <CAPTION vref="37">Emo daigairo mene dubo darawa yewa ge ou suwewa.</CAPTION>
      <VERS vnumber="37">Petoro mene ge ayero senu nigiro dubo miniwa ara. Dubo mininasani nungarita aposolo ena awiya atata yero eyero sewa, “Otao mani, nae nonoyarinenine?”</VERS>
      <VERS vnumber="38">Ayero sewa giro Petoro mene eyero sena, “Tuwa Bayau mene pasena ninaedisaise niye dubo darawa yero Yesu Kristo tumo diyaya nae niye ge ousuwanene. Ayero yanane Tuwa Bayau mene Oweno niye eno pugariniya ara.</VERS>
      <VERS vnumber="39">Niye arita mani awiso ninae arita ena ake atu nowa, awiya Tuwa Bayaunaname mene ara taungno yau sinoiya auna teng Oweno niye eno pugari sinoiyaara.”</VERS>
      <VERS vnumber="40">Petoro mene ge ayero sero aung yero ge ena susuuno sinasani wini ge demasinasani eyero sena, “Emo memeko-mameko etu nowa amimene pasenana abenatamarineya. Niye awong aune dema abena tamowi sero dubo darawa yepu.”</VERS>
      <VERS vnumber="41">Petoro mene ayero senu emo ena ge awiya nigiwa me yena, arare awongawiya ge ou suwewa. Wari be aune emo 3,000 Yesura dubu aune dema taiwaarauwa.</VERS>
      <CAPTION vref="42">Bonene mininasani isa sinasani ayero nasani nauwa.</CAPTION>
      <VERS vnumber="42">Aposolo mene Yesura ge tugata nauwa awong nigari arataungno yero nauwaara. Ayero nasani dubo mene tairo baingtiro bonenena-ta isara awiyaozaung-zaung augati nasani nauwa ara.</VERS>
      <VERS vnumber="43">Aposolo awong tani-butani putoungne daigairo nasani nauwa emo baunoapakana amimene wawong di gauno nasani nauwa ara.</VERS>
      <VERS vnumber="44">Kristo tumo didinasani nauwa amimene dubo dekaongka yero wau nona nunaedubura gege ayero sero nasani nauwa ara.</VERS>
      <VERS vnumber="45">Ena mene tawingne wau nunae aune awiya emo ena eno pugairo moni purootao mani ena bogamasa nasani nauwa giro bono yero nasani nauwa ara.</VERS>
      <VERS vnumber="46">Awong wari be sero dubo dekaongka yero Tuwa Bayaura ibu bainana atuaugati nasani nauwa. Nupema garo nuka nunae sero augairo bonene yeromininasani nauwa ara. Ayero nasani ma maze zo oko sorao dubo mene yawa yawayero mininasani nauwa ara.</VERS>
      <CAPTION vref="47">Petoro mene emo asama yao zo kora yena.</CAPTION>
      <VERS vnumber="47">Ayero nasani Tuwa Bayau bowi nasani nauwa. Ayero yewa emo bauno apakanaawong giro yawa yawa nasani awong aratamuwa. Tuwa nung be giti emo bauno enasorero pupunaunu awong dubura una susuuno nasani nauwa arauwa.</VERS>
    </CHAPTER>
    <CHAPTER cnumber="3">
      <VERS vnumber="2">Toiti newato emo zo aira tiyangna atu asama yao kasayena, awiya diungnopuro bumuwa. Emo nung otao mani mene be giti diungno puro baungno ibu bainaauna garo bera nugu atu pugati nauwa mitima nauna. Garo be awiya Garo BeWosewa ayero sinasani nauwa. Atu mitasani emo toiro buwana isona nauwa nonaeno isa wowosa sero nasani nauna.</VERS>
      <VERS vnumber="3">Arare Petoroto Yohane ibu mokora towari sero newato giro nung nona enoawongto isa sena ara.</VERS>
      <VERS vnumber="4">Isa senu awongto nung anuwing nasani Petoro mene eyero sena, “Diti yeronato gi.”</VERS>
      <VERS vnumber="5">Ayero senu emo asama amimene nona zo pugari sewitota ayero sero awongtoyanakana anuwengna.</VERS>
      <VERS vnumber="6">Ayero nenu Petoro mene eyero sena, “Nato wau moni aung. Arata nonadekaongka mitiya, awiya pugana pumarinesa. Na Yesu Kristo Nasarete napora benuna-una sinena: iropung, ang yase.”</VERS>
      <VERS vnumber="7">Ayero sero wawong mera puro ininu iropupunenu te mere mepore auna mugonunato mena tau yena ara.</VERS>
      <VERS vnumber="8">Tau yenu nung mena dopero ang yero awongto aune dema ibu baina aunamokora toiwa. Toiro nung sasero-sasero yero ang nasani Tuwa Bayau bowi yenaara.</VERS>
      <VERS vnumber="9">Emo apakana mene nung ang nasani Tuwa Bayau bowi nenu gigiwa ara.</VERS>
      <VERS vnumber="10">Giro eyero sewa, “Ibu bainana Garo Be Wosewa auna atu mitasani wau monieno isa wowosa sinoiya, nung ara.” Ayero sero nung iwaing yena awiya girosopine yero kotumao oko pumao yewa arauwa.</VERS>
      <CAPTION vref="11">Petoro mene ibu bainana atu ge tugata yena.</CAPTION>
      <VERS vnumber="11">Emo amimene Petoroto Yohane saniti nenu emo bauno apakana ibu bainanamasi zo yazo nuna Solomonna waranda auna atu sungno awongto ziuno wawong digauno dopewa ara.</VERS>
      <VERS vnumber="12">Emo bauno ayero yewa giro Petoro mene ge eyero sena, “O Isreli otaomani nana, niye nono yero emo ewiya giro wawong di gapunei? Niye nono yeronato yanakana anuwing nei? Nato putoung nanato una, o etutero nao nanato unaemo ewiya kora yetenato ang niya, ayero sineita? Aung ara.</VERS>
      <VERS vnumber="13">Abraham, Isaka, aune Yakobo auna Tuwa Bayau, nung ewowo naname auna TuwaBayau, nung amimene buro-mani nuna Yesu auna yazo de ika yena. Nung awiyaninae puro pu iwora waweng gaiwa Pilato nung besai babaise senu niye awangsewa ara.</VERS>
      <VERS vnumber="14">Ayero nasani dubo dangne, o etutero naora maung nung awiya awangsinasani gorobo emo ninae ao-diyaise Pilato dawong</VERS>
      <VERS vnumber="15">gainasani naora maung awiya dewa magayena ara. Arata Tuwa Bayau meneuwenu magayaora atu seka yero iropunu diti moko nanato mene gigiwangto, amaze sinenato era.</VERS>
      <VERS vnumber="16">Emo ewiya gosinowa. Nato Yesu tumo didinasani nonato, arare Yesu menetumo diyao nanato awiya uweti iropuro tau yeti Yesura yazo auna putoung meneemo ewiya kora yeti taung nuna iwaing yeti gosineya.</VERS>
      <VERS vnumber="17">Otao mani nana, na niye eno eyero gosinena. Niye arita gitau yao dubuninae amimene tani yewa auna susuwa oko gosinasani yewa ara.</VERS>
      <VERS vnumber="18">Gitau gatau Tuwa Bayau mene Sorao Emo nuna Kristo yaya tapunetemagayaise auna ge porofete apakana auna kotumaora pugainu sero gaewa, geawiya me yena.</VERS>
      <VERS vnumber="19">Arare Tuwa Bayau mene pasena ninae disaise sero niye dubo darawa yeroTuwa Bayau aune dema neupu.</VERS>
      <VERS vnumber="20">Tuwa mene nuna-una atu putoung seka pumaora be pugai bumaise, o Kristoniye eno iyengtari sena awiya iyengtai wosaise niye dubo darawa yero TuwaBayau aune dema neupu. Yuda emora Sorao Emo Kristo awiya nung Yesu ara.</VERS>
      <VERS vnumber="21">Nung amimene yeme uritira atu mitasani be zo diya mitaise sao mitiya, arare atu mitiya. Be aune Tuwa Bayau mene sai tawingna nona apakana nupemasesekawa ine kasa yariniya. Tuwa Bayau mene gitau otu ge nuna awiya porofetedubu nuna gerao auna kotumaora pugati naunu sinauwa ara.</VERS>
      <VERS vnumber="22">Mose nung ge eyero sena, “Tuwa Bayau mene dubu ninae-una towang atuporofete zo na eyao ine niye eno tamariniya. Nung ge tugata yari niya awiyateng nigipu.</VERS>
      <VERS vnumber="23">Zo nung porofete auna ge nigao awang yai giro nung Isreli dubu aunetairo noiye sero, Tuwa mene dai magayariniya.” Mose mene ayero sena ara.</VERS>
      <VERS vnumber="24">Ora porofete ena Samuel nauna bautara kasa yero bautunasani nauwa awongapakana amimene be yeme euna ge sero gaewa ara.</VERS>
      <VERS vnumber="25">Tuwa Bayau mene nona iwaing pugari sero ge porofetera kotumaora pugatinaunu awong keregairo sinauwa, nona awiya ninae pumaese sena ara. Nupematairo nao Tuwa Bayau mene aya-ewowo ninae eno tauna, auna me niye ara. Taironao awiya Abraham eno eyero sinasani tauna, ‘Na saisibuna nina gao yana gaoamimene tawing sero sero emo baunona una atu teng yariniya.’</VERS>
      <CAPTION vref="26">Awong Petoroto Yohane bunewa.</CAPTION>
      <VERS vnumber="26">Tuwa Bayau mene Mani nuna burora pugati nasani ninae-una gitau bumaisesero iyengtinu wosina, awiya niye apakana gao nasani mekora nagibora atupumari sero ayero yena ara.” Petoro mene ayero sena arauwa.</VERS>
    </CHAPTER>
    <CHAPTER cnumber="4">
      <VERS vnumber="2">Kasa yero awongto emo bauno eno ge tugata nasani Yesu nung magayaora atuseka yero iropuna arare mamagayao iroparineya, auna bowi keregaiwato gigiwameko yena ara.</VERS>
      <VERS vnumber="3">Gigiwa meko yenu giro awongto saniro ture inu giro bunao gare pugaiwaawiwato.</VERS>
      <VERS vnumber="4">Be aune Petoro mene ge tugata yenu nigiwa awong auna ena mene ge awiyanigiro Yesu tumo diro Yesura dubu aune dema susumuwa 5,000 ayao yena arauwa.</VERS>
      <CAPTION vref="5">Petoro mene kotora atu Yesura yazo keregaina.</CAPTION>
      <VERS vnumber="5">Iya gainu Yudara gitau yao emo aune simai aune sao tauyao ge gipao emoawong amimene Yerusalem nape atu augaiwa ara.</VERS>
      <VERS vnumber="6">Pirisa baina yazo nuna Anasi aune Kayafa aune Yohane aune Alesanda aunepirisa bainana didikaing apakana awong amimene awong aune dema augaiwa ara.</VERS>
      <VERS vnumber="7">Augairo sewa aposolo etobe augao nunae-una puro bumuwa nunae benaungnaatu dopewato atata yero sewa, “Awe mene nito soremi emo asama awiya korayeteito? Ana-una bera seseyato iwaing yetiye?”</VERS>
      <VERS vnumber="8">Ayero atata yewa Petoro nung Oweno mene moko nuna be bunu ge eyero sena,“Gitau yao simaire, sana nigipu.</VERS>
      <VERS vnumber="9">Nato emo asama zo eno tani iwaing yetenato, aeno, ‘Awe mene nito soremiemo awiya kora yeteito?’ ayero sero koto nasani nato atata neya.</VERS>
      <VERS vnumber="10">Arare keregana niye eune Isreli emo bauno apakana amimene nigipu. YesuKristo Nasarete napora ninae i pasaora deteya magayetiya, arata Tuwa Bayaumene magayaora atu uweti iropuro niya, putoung nuna-una emo ewiya taung nunaiwaing yeti ninae-una ditira atu dopero mitiya era.</VERS>
      <VERS vnumber="11">Ge gayao zo mitiya amimene Yesu eno eyero siniya, Garo yao emo niye daba zo gigiwa meko yenu yangduwa ara. Arata daba amimene garo wurura ziwong yero mitoiya.</VERS>
      <VERS vnumber="12">Yesu nata name kora yao teng niya. Tuwa Bayau mene Yesura yazo emo enokeregaina, arare kora yao emo naname zo tawingna oko mitiya.” Ayero senaarauwa.</VERS>
      <CAPTION vref="13">Petoroto Yohane besewa bamuwato.</CAPTION>
      <VERS vnumber="13">Petoroto Yohane awongto awang yao aung be nunato eo yenu ge sewato, emokoto newa amimene nigiro awongto nigao gare oko towao, awongto emo wosaogege, awiya giro sopine yero wawong di gamuwa. Awongto Yesu aune dema nasaninauwato awiya gigiwa.</VERS>
      <VERS vnumber="14">Nupema emo kora yewato amimene nunato una nugu atu dopero mitinu awongnung giro ge abena sao awang yero</VERS>
      <VERS vnumber="15">awongto sewa wosi kakame yewato nuka nuyetope eyero wina-se yewa,</VERS>
      <VERS vnumber="16">“Name emo etobe nono yari nenine? Awongto tani putoungne ewiya yeteyatokasa yeti Yerusalem napo mene bowi ewiya nigiro aung yeteya, arare name taninunato bewae yao ine teng oko.</VERS>
      <VERS vnumber="17">Arare ge ewiya napo sero babai nigowi sero, sanane emo auna yazoranupema oko emo bauno eno ge tugata yaeto.”</VERS>
      <VERS vnumber="18">Ayero sero aune awongto sewa witiwato eyero sewa, “Nito Yesura yazoranupema oko ge tugata-magata yaeto.”</VERS>
      <VERS vnumber="19">Ayero sewa, arata Petoroto Yohane mene ge abena eyero sewato, “Niyenika niyetope kotungno gipu. Ge ninae dipunasani Tuwa Bayaura ge awangsanato Tuwa Bayau mene gai teng yarinita? Aungwa.</VERS>
      <VERS vnumber="20">Ge nigiwangto, o nona gigiwangto awiya nato pungyero puro nao ine tengoko niya.”</VERS>
      <VERS vnumber="21">Ayero sewato awong awang saora ge nupema sinete awongto yangduwabamuwato ara. Napora emo bauno apakana mene tani yewato awiya giro TuwaBayau bowi newa giro awong emo bauno awang nasani awongto eno taung yaya zopugaora nagibo kau yewa ara.</VERS>
      <VERS vnumber="22">Emo kora yewato awiya nung asama yero mitawe dunu dawang 40 ayero aungyena arauwa.</VERS>
      <CAPTION vref="23">Yesura dubu mene tau yero Bowi Iwaing sari sero isa sewa.</CAPTION>
      <VERS vnumber="23">Awong Petoroto Yohane yangduwa awongto augaora atu baungno otao manitaungno pirisa babuze aune simai amimene ge awongto eno sewa aunaungwe-maungwe yero besu gaiwato.</VERS>
      <VERS vnumber="24">Ayewato awong ge awiya nigiro dubo nunae dekaongka yero Tuwa Bayau enopugairo eyero sewa, “O Tuwa bainakama, ning uritire tawingne witore nonaapakana aune dema yasa.</VERS>
      <VERS vnumber="25">Arare nine sasa Oweno mene ewowo nanae Dawidi nung soumani nina auna bepunu eo yenu ge eyero sena, Emo Yuda oko awong Tuwa eno tini kapao puro nasani tini kapao nunae aunasusuwa kasa yaise yero tetere yero nowa. Emo dubu giti Tuwa gera yari sero kaputinowa.</VERS>
      <VERS vnumber="26">Tawing sero serora emo tutuwa amimene Tuwa Bayau aune Sorao Emo nunaKristo awongto iwo yari sero ziuno dopewa ara. Emo babuze amimene awongto iwo yari sero augaiwa ara.</VERS>
      <VERS vnumber="27">Ge Dawidi mene gaena, ge awiya napo euna atu me yena. Herodeto PontiasPilato awongto emo Yuda oko aune Isreli emo awong aune dema Mani nina Yesu, nung buro nina-una gerao, nung awiya iwo yari sero augaiwa ara. Nung awiyaSorao Emo nanae yaise sasa.</VERS>
      <VERS vnumber="28">Ayero yaya nina-una teng yarinita, awiya oko sao yewa. Arata putoungnina mitiya, arare kasa yaise sinosa teng kasa yero noiya. Aeno tani kasayaise sasa, auna teng yewa ara.</VERS>
      <VERS vnumber="29">O Tuwa, ge nina awang sineya auna susuwa gosinasani buro-mani dubu ninanae eno putoung pugasa ge nina awang yao aung tau yero sanene.</VERS>
      <VERS vnumber="30">Putoung nina gipasa gaese sero emo bauno yayare kora ye. Nupema Yesunung buro-mani nina dang auna bera tani putoungne yanene.”</VERS>
      <VERS vnumber="31">Isa ayero sewa garo augairo mitiwa awiya youto-youto yenu Oweno meneawong sero topetinu awong awang yao aung tau yero Tuwa Bayaura ge emo baunoeno tugata yari zayewa arauwa.</VERS>
      <CAPTION vref="32">Yesura dubu awong dubo dekaongka yero wau moni pu dekaongna gairo nasani nauwa.</CAPTION>
      <VERS vnumber="32">Yesu tumo didinasani nauwa amimene dubo kotumaore dekaongka yero nasaninauwa. Ayero nasani wau moni nunae awiya ninawa nanawa oko sao, dubura gegeayero sewa mitauna ara.</VERS>
      <VERS vnumber="33">Aposolo mene Tuwa Yesu magayaora atu seka yero iropuna auna bowi geputoungne sinauwa emo bauno nigiti nasani nauwa Tuwara soremao bainakamanunae-una atu mitauna ara.</VERS>
      <VERS vnumber="34">Nunae-una zo mene bogamasa oko yero nauna. Emo tawingne ibu niyangnenasani nauwa amimene nona nunae awiya emo ena eno pugairo abena moni puro</VERS>
      <VERS vnumber="35">moni awiya aposolora waweng pugati nasani nauwa. Ayero nasani nauwaaposolo mene emo wau moni kau yero nasani nauwa awiya teng moni bono yeropugati nauwa pupu nasani nauwa ara.</VERS>
      <VERS vnumber="36">Be aune emo zo nasani nauna yazo nuna Yosefe. Aposolo awong yazo nuna zoBanaba ayero sewa. Ge naname-una Onggo sero korayao emo. Nung Lewirasaisibuna auna zo. Nung Saipras gutura atu kasa yena ara.</VERS>
      <CAPTION vref="37">Ananiato Safairara ungwe.</CAPTION>
      <VERS vnumber="37">Emo amimene tawing garawi nuna emo ena eno pugairo moni pugaiwa awiyaapakana puro aposolora waweng pugaina arauwa.</VERS>
    </CHAPTER>
    <CHAPTER cnumber="5">
      <VERS vnumber="2">Awongto ge sero tiro emo mene moni agewa pung yero agewa gege aposolorawaweng pugaina ara.</VERS>
      <VERS vnumber="3">Pugainu Petoro mene atata yero sena, “Anania, Sanda mene dubo ninatopetiro Oweno etegati nasani tawing nina-una zuma agewa pung yasese sesinoeno nigiro deka ayero yari yetesi?</VERS>
      <VERS vnumber="4">Tawing nina mitaise sero giro yangduwasa mitatiya. Nupema emo ena enopugairo moni pumesa, awiya nine gege moni maung nesa. Ning noeno tani awiyayari kotumesi? Ning emo okowata, Tuwa Bayau etegesa ara.”</VERS>
      <VERS vnumber="5">Ayero senu Anania mene ge awiya nigiro zuwero magayena ara. Ayero yenuena mene bowi awiya nigiro awang bainakama yewa.</VERS>
      <VERS vnumber="6">Magayenu mani seka mitiwa amimene iropuro taung aingso nuna mo menedowero puro baungno mutewa ara.</VERS>
      <VERS vnumber="7">Ayero yewa 3 aua ayao aung yenu aro nuna mene tani kasa yena awiya okogaoware garo auna atu toina ara.</VERS>
      <VERS vnumber="8">Garo auna atu toinu Petoro mene atata yero sena, “Gire, nito tawingpugeyato zuma pugeya pumeyato, awiya deka ke eri?” Ayero atata yenu baunomene eyero sena, “Deka ka ara.”</VERS>
      <VERS vnumber="9">Ayero senu giro Petoro mene abena eyero sena, “Nito noeno Tuwara Owenogaero gari sero ge dekaongka seseito? Yu nina muteteya mani dubu awiyayemeneka garo be bautara dopero miteya. Arare awong ning deka ayero purobaungno mutarineya.”</VERS>
      <VERS vnumber="10">Ayero senu bauno amimene zuwe te nuna-una nugu gairo magayena ara. Magayenu mani seka dubu amimene toiro aro magayenu giro puro baungno yumutewa deka auna atu mutewa ara.</VERS>
      <VERS vnumber="11">Arare Yesura dubu aune emo bauno ena dema bowi nunato awiya nigiro awangbainakama yewa arauwa.</VERS>
      <CAPTION vref="12">Aposolo mene tani putoungne ena yero nasani nauwa.</CAPTION>
      <VERS vnumber="12">Aposolo mene tani putoungne daigairo emo baunona una towang atu yeronasani nauwa. Awong apakana dubo dekaongka yero Tuwa Bayaura ibu baina aunaagewa zo yazo nuna Solomonna waranda auna atu augati nasani nauwa ara.</VERS>
      <VERS vnumber="13">Augati nauwa emo ena mene awong aune tairo nao awang nauwa. Arata emobauno daigairo mene awong giro aratapu nasani yawa yawa nauwa.</VERS>
      <VERS vnumber="14">Arare emore baunone daigairo nibamu amimene Yesu tumo diro nuna-unasusuuno nasani nauwa ara.</VERS>
      <VERS vnumber="15">Aposolo mene tani putoungne nasani nauwa giro ena mene otao mani nunaeyayare awiya nagibe atu masi zuwero masi auna atu pugati nasani eyerosinauwa, “Eyero etu mitaya Petoro mene nagibe etu puma-sauma nasani awonggiro kora yaise. Nung wawong mene oko kora yao yariniya, awiya utung nunamene enana-una suwayai iwaing yaese.” Ayero sero nauwa ara.</VERS>
      <VERS vnumber="16">Napo mamanikaka Yerusalem ziuno mitauwa auna emo bauno daigairo meneaposolora una buro augati nasani otao mani nunae yayare iwae mokora mitaoaune dema puro buro nauwa kora yero nauwa iwaing yero baungno nasani nauwaarauwa.</VERS>
      <CAPTION vref="17">Angelo mene aposolo bunao gare atu besena.</CAPTION>
      <VERS vnumber="17">Nona ayero kasa yenu giro pirisa babuze aune emo nung aune dema mitasaninauwa, awong Sadukayo dubura, awong amimene aposolo dubu eno kotumao mekopuro awong iwo yewa ara.</VERS>
      <VERS vnumber="18">Ayero nasani aposolo dubu saniro puro bunao gare pugaiwa.</VERS>
      <VERS vnumber="19">Ayero yewa awinewa pingne Tuwara angelo zo mene garo be apero awong yunopuro wosiro eyero sena,</VERS>
      <VERS vnumber="20">“Niye ibu bainana atu toiro emo bauno apakana aeno nao sekawara bowi gekeregairo baingtiti nasani neupu.”</VERS>
      <VERS vnumber="21">Ayero senu awong nigiro gora gara ibu bainana atu toiro ge tugata yewaara. Pirisa baina arita emo dubu nuna amimene au dekaongna gairo gitau yao dubuarita Isreli emo babuze apakana awiya yau sewa buro augaiwa ara. Augairopolis baungno bunao gare atu aposolo puro bumaese sewa.</VERS>
      <VERS vnumber="22">Ayero sewa polis mene baungno bunao gare atu kau yero giro yesese yeroburo eyero sewa,</VERS>
      <VERS vnumber="23">“Nae baungno garo be gazao miti gigenane. Nupema diya awong garo bediya nasani dopero miteya. Arata nae garo be apero toiro emo kau yetenane.”</VERS>
      <VERS vnumber="24">Ayero sewa ibu bainana polis auna gitau yao aune pirisa babuze amimenegigiwa teng oko yao yenu, “Tani ewiya nono yero besugariniye?” ayero sewaara.</VERS>
      <VERS vnumber="25">Ayero sinewa emo zo mene kasa yero eyero sena, “Bunao gare pugeya awiyaawong ibu bainana mokora atu ge tugata neya ora, gipu.”</VERS>
      <VERS vnumber="26">Ayero senu polisra gitau yao amimene dubu nuna puro baungno aposolo dubukeketero yuno puro bumuwa. Awiya emo bauno mene aposolo dubu eno polis dabamene dowi sero iwo yanakana oko yao etutero puro bumuwa arauwa.</VERS>
      <CAPTION vref="27">Aposolo mene gitau yaora augaora atu awang oko yao ge sewa.</CAPTION>
      <VERS vnumber="27">Awong aposolo puro baungno augaora pugaiwa gitau yao dubura benaungnaatu dopewa pirisa baina mene ge eyero sena,</VERS>
      <VERS vnumber="28">“Niye emo auna yazora emo bauno ge tugata yao awang sinenane. Arataniye ge awiya nupema Yerusalem atu tugata yeteya emo bauno pu sino apakananigeya. Ayero nasani emo Yesu dewa auna pasena awiya nae eno pugari seroneya.”</VERS>
      <VERS vnumber="29">Ayero senu Petoro aposolo ena aune mene abena eyero sewa, “Emora gedipunasani Tuwa Bayaura ge awang sao ine oko mitiya.</VERS>
      <VERS vnumber="30">Ninae Yesu i pasaora dewa magayena, nung awiya ewowo naname una TuwaBayau mene uwenu seka yero iropuna ara.</VERS>
      <VERS vnumber="31">Iropunu Tuwa Bayau mene sorero nuna-una wawong mera pugairo Gitau YaoEmo, o Sorao Emo naname pugaina. Isreli emo name dubo naname darawa yananepasena naname disari sero ayero yena ara.</VERS>
      <VERS vnumber="32">Auna bowi awiya nae sinonane Oweno deka ayero dema sinoiya. Oweno awiyaTuwa Bayau mene ge nuna dipunowa awong aeno pugati noiya.” Ayero senaarauwa.</VERS>
      <CAPTION vref="33">Gameliel nung otao mani nuna mene aposolo iwo yowi sero ao-diyaese sena.</CAPTION>
      <VERS vnumber="33">Aposolo mene ayero sewa nigiro tini kapenu kotumao meko puro aposolodari sewa ara.</VERS>
      <VERS vnumber="34">Dari sewa, arata augao nunae-una atu Farisayo zo mitina, yazo nunaGameliel. Nung sao tauyao ge gipao emo zo. Emo bauno apakana mene yazo nunade ika gatinasani nauwa. Nune iropuro polis mene aposolo puro wosiro kakameyaya be maingkokaka atu mitaese senu wosiwa aune nung</VERS>
      <VERS vnumber="35">otao mani nuna eno eyero sena, “Isreli otao mani nana, niye emo awiyaiwo yari sero giro kotungno baingtiro aune yepu.</VERS>
      <VERS vnumber="36">Gitau emo zo yazo nuna Tiudas amimene kasa yero eyero sena, ‘Na putoungbainakama nana-una mitiya.’ Ayero senu emo 400 mene nung ago yero bamuwaara. Arata nung iwo mene dewa magayenu dubu nuna zanewa buro nunae aung yenaara.</VERS>
      <VERS vnumber="37">Nupema gavman mene emo baunona yazo gainewa be aune Galilaya tawingnaemo zo yazo nuna Yuda amimene kasa yero nasani nauna. Nune emo ena yunu nungago nasani nauwa. Ayero yenu nung dewa magayenu dubu nuna zanewa ara.</VERS>
      <VERS vnumber="38">Arare na emo eeno ge eyero sana nigipu. Niye emo dubu ewiya iwo oko yae. Dopu nae. Ge tugata yero nowa, o buro yero nowa, awiya kotumao nunae-unayarineya, awiya yangduwaya wosiro aung yariniya.</VERS>
      <VERS vnumber="39">Orata buro yero nowa awiya Tuwa Bayaura kotumaora yero yarineya, awiyaninae awong kaputari neya. Niye buro nunae sisigati nasani Tuwa Bayau iwoyaneya.” Ayero sena arauwa.</VERS>
      <CAPTION vref="40">Awong aposolo waung mene dewa.</CAPTION>
      <VERS vnumber="40">Ge ayero senu nigiwa teng yenu aposolo yau sewa witi augaora yewa waungmene dewa. Dero Yesura yazo bowire auna ge nupema tugata yowi sero, awangsero iyengtiwa bamuwa ara.</VERS>
      <VERS vnumber="41">Iyengtiwa Tuwa awong eno giginu teng yenu awong yazo nuna eno waungpumuwa auna yawa yawa nasani augaora atu wosiro bamuwa ara.</VERS>
      <CAPTION vref="42">Taungna buro auna emo 7 awiya tamuwa.</CAPTION>
      <VERS vnumber="42">Arare awong wari be giti ibu bainana atuta ibu niyang enana atu YesuKristora Bowi Iwaing oko yangduwao tugata-magata yero nasani nauwa arauwa.</VERS>
    </CHAPTER>
    <CHAPTER cnumber="6">
      <VERS vnumber="2">Ayero sewa aposolo 12 mene Yesura dubu apakana yau sewa augaiwa eyerosewa, “Nae taungna buro soga yero nasani Tuwa Bayaura ge tugata yao aunaburo awiya yangduwanane wosai teng oko yariniya.</VERS>
      <VERS vnumber="3">Arare otao mani, niye emo 7 ninae-una towang atu taungpu. Emo Oweno menenuye topetiro noiya, o emo kotumao iwaingne, o emo emo bauno ena mene giroaratapu nowa, emo 7 ayao ine awiya taungpu. Ayero yaya buro awiya sananenaya</VERS>
      <VERS vnumber="4">nanae mene zo isa burore ge tugata yaora buro awiya nanene.”</VERS>
      <VERS vnumber="5">Ge ayero sewa dubu mene nigiwa teng yenu, emo ewiya tamuwa: Stiwen, nungtumo diyao bainakama. Oweno mene nuna-una be buro mitasani nauna. Otao maninuna ena awiya Filip aune Prokoro, Nikano, Timon, Pamena, Nikola, nungAntiok napora emo. Nung Yuda emo me okowata, nung Yuda emo mene yaine yeronasani nauna.</VERS>
      <VERS vnumber="6">Emo dubu awiya tamuwa awong aposolo dubura una nugu atu dopewa isa serowawong ziye pugairo gao yewa ara.</VERS>
      <VERS vnumber="7">Ayero yewa Tuwa Bayaura ge wisika sero bautunenu Yerusalem atu emo baunodaigairo mene Yesura dubu aune dema susumuwa. Aune pirisa dubura unadaigairo mene Yesura ge nigiro dipunasani nauwa arauwa.</VERS>
      <CAPTION vref="8">Stiwen gera pugaiwa.</CAPTION>
      <VERS vnumber="8">Tuwa Bayaura gaore putoungne Stiwenna una mitauna, arare nung emo baunonabenaungna atu tani putoungne ena nauna ara.</VERS>
      <VERS vnumber="9">Arare Yuda emo ena iropuro Stiwen aune dema ge wina-se yewa. Yuda emoeyao emimene nung aune dema ge wina-se yewa: Dubu zo yere ibu nunae aunayazo nuna Emo Souyao Burora Bunao Aung auna Ibu ayero sinauwa, awong aunaemo ena aune Sairini emo ena, Alesandria emo ena, Silisia emo ena aune Asiaemo ena awong amimene au dekaongna gairo Stiwen aune ge wina-se yewa.</VERS>
      <VERS vnumber="10">Ayero yewa Oweno mene kotumao iwaing Stiwen eno pugainu ge me gege serobaungnu ge nunae ge iwao yena ara.</VERS>
      <VERS vnumber="11">Nung awong ayero daigainu giro awong emo ena taungno ge iwaese sewa giroawong Stiwen eno eyero sewa, “Stiwen nung Moseto Tuwa Bayau izinasani gemeko awongto eno sesi nigenane.”</VERS>
      <VERS vnumber="12">Ayero sinasani emo bauno aune simai aune sao tauyao ge gipao emo aunadubo uwewa ara. Ayero yewa awong baungno Stiwen saniro puro gitau yaoraaugao auna bamuwa ara.</VERS>
      <VERS vnumber="13">Puro baungno ge iwao ge saya gitau yao mene gaya me yaise sero ge iwaokotumao ena otao mani nunae eno pugaiwa. Arare awong kotora atu ge iwinasaniStiwen eno eyero sewa, “Emo emimene ibu baina naname aune sao tauyao genaname awiya izinasani noiya.</VERS>
      <VERS vnumber="14">Eyero sesi nae nigenane, ‘Yesu Nasarete napora amimene ibu baina ewiyadero kasariniya. Ayero nasani tani Mose mene yanenese sero gaena awiyayangdoro tani zo yanenese pugariniya,’ asesiya.” Ayero sewa ara.</VERS>
      <CAPTION vref="15">Stiwen mene aya-ewowo nunae-una ungwe dina.</CAPTION>
      <VERS vnumber="15">Ayero sewa emo dubu augaora mitiwa amimene Stiwen anuwing nasani benaungnuna gigiwa angelora benaung ine yena arauwa.</VERS>
    </CHAPTER>
    <CHAPTER cnumber="7">
      <VERS vnumber="2">Ayero senu Stiwen mene abena eyero sena, “O otao mani aune gitau yaonana, ge sana nigipu. Ewowo naname Abraham nung Heran napo auna oko babaoMesopotemia tawingna katu nenu aune Tuwa Bayau waegaore amimene kasa yeronung eno eyero sena,</VERS>
      <VERS vnumber="3">‘Ning tawing susuwa nina arita dubu nina awiya yangdoro nane tawing zogiparinena auna baungno narinesa.’</VERS>
      <VERS vnumber="4">Ayero senu nung ge awiya nigiro tawing nuna Kalidia awiya yangdoro Herannape baungno nasani nauna ara. Atu nenu maung nuna magayenu aune Tuwa Bayaumene tawing auna atu yuno puro bung tawing name yeme nenane euna yena.</VERS>
      <VERS vnumber="5">Puro buro tawing oko diriye gainu nuna yena. Aung ara. Agewa zo za nungeno oko pugao yena. Nung aune saisibuna nuna aune mene ago topetaese senutauyena. Awiya nung mani aung nauna be aune Tuwa Bayau mene ayero senutauyena ara.</VERS>
      <VERS vnumber="6">Tuwa Bayau mene ge zo nung eno eyero sena, ‘Saisibuna nina mene tawingsekawa zora baungno esewa ine yero nasani sou buro gege yero nasani dawang<style fs="super">400</style> ayao atu yayara tame narineya ara.’</VERS>
      <VERS vnumber="7">Nupema nung ge zo susuuno eyero sena, ‘Sou buro yaese sero pumarineya, emo awiya abena pugana saisibuna nina yangduwaya tawing awiya yangdorotawing euna buro na bowi yero nasani narineya.’ Ayero sena ara.</VERS>
      <VERS vnumber="8">Tuwa Bayau mene ayero sero awong nung aune dema tayaese sero tairo naonuna Abraham eno pugairo tayao awiya daung mokera mitaise Abraham aune dubununa aune mene tani taung aingso kapao awiya puro naese sena. Arare maninuna Isaka kasa yero mitinu wari 8 aung yenu Abraham mene maingna taungaingso kapena. Deka ayero Isaka mene Yakobo kasa yenu taung aingso nunakapena, nupema Yakobo mene ewowo naname 12 kasa yero nasani nauwa auna taungaingso nunae awiya kapena ara.</VERS>
      <VERS vnumber="9">Arare ewowo naname mene maingkoka nunae Yosefe eno kotumao meko puro monieno emo enana waweng pugaiwa puro baung Izip tawingna yewa sou buro nasaninauna. Atu baungno naunu Tuwa Bayau mene nung aune dema nasani nauna.</VERS>
      <VERS vnumber="10">Nasani Yosefe dubo minaora atu sorero puro kotumao iwaing pugainu Izipemo tuwa Fero mene giginu iwaing yenu giro ibu niyang nuna aune napo auneemo aune awiya diya naise emo tuwa pugaina ara.</VERS>
      <VERS vnumber="11">Pugainu naunu Izip tawingna o Kenan tawingna atu dora botiyo bainakamakasa yenu soma apakana nona aung yena. Ayero yenu aya-ewowo naname merimagayero nona minao kau nasani nauwa.</VERS>
      <VERS vnumber="12">Arare Yakobo mene‘ Izip tawingna atu ma mitiya,’ ayero sewa nigiro giromani awiso nuna iyengtinu atu bamuwa.</VERS>
      <VERS vnumber="13">Ago awong Izip tawingna nupema bamuwa Yosefe mene susuwa nuna awiyatatomani nuna eno keregaina. Ayero yenu Fero nung deka ayero Yosefera dubugigina.</VERS>
      <VERS vnumber="14">Arare Yosefe mene maung nuna Yakobo aune dubu nuna apakana emo bauno 75awiya yau sena ara.</VERS>
      <VERS vnumber="15">Yau senu Yakobo dubu nuna aune Izip tawingna baungno mitawe magayenuaya-ewowo naname deka ayero mamagayero aung yewa ara.</VERS>
      <VERS vnumber="16">Magayewa wetu nunae puro kapetegairo baung Sikem nape yewa ara. GitauAbraham mene Sikem nape Heimora saisibuna auna tawing zo biritira geraoayero sero moni mene zuma gaena auna atu mutewa ara.</VERS>
      <CAPTION vref="17">Stiwen mene Mosera ungwe dina.</CAPTION>
      <VERS vnumber="17">Ge Tuwa Bayau mene Abraham eno sena awiya me yaora be nugu nenu awongIzip tawingna atu daigairo wisika sewa.</VERS>
      <VERS vnumber="18">Ayero nasani newa Izip emo tuwa seka zo kasa yena. Nung amimene Yoseferasusuwa oko gosinasani aeno</VERS>
      <VERS vnumber="19">aya-ewowo naname etegairo gera-gaira nauna. Ayero nasani senu awong maniwuire nunae magayaese sero augairo yangdoti nauwa.</VERS>
      <VERS vnumber="20">Be auna atu Mose kasa yena. Nung mani emodi benaung iwaing nibamu amikasa yenu giro ai maungne mene gare atu pungyero puro mitawe duwato inoetama aung yena ara.</VERS>
      <VERS vnumber="21">Ino etama aung yenu aune nung magayaise sero augaiwa Ferora mani baunodimene taungno mani nuna ayero sero puro diya yenu baina.</VERS>
      <VERS vnumber="22">Ayero yenu Ferora gipao emo mene Izip emora nigao awiya apakana gipewagiro o nigiro ayero yero buro naunuta sinauna awiya iwaing gege naunaarauwa.</VERS>
      <VERS vnumber="23">Arare Mose nung nawe emo yenu dawang nuna 40 ayao yenu Isreli emo otaomani tatomani nuna gari sero baungna.</VERS>
      <VERS vnumber="24">Baungno Izip emo zo mene Isreli zo dedunenu giro otao nuna sorero Izipemo abena denu magayena.</VERS>
      <VERS vnumber="25">Ayero nasani eyero kotuna, ‘Dubu nana Ferora wawengna atu sorero paneseTuwa Bayau mene buro niya, awiya garineya.’ Ayero kotuna, arata awong okogigiwa.</VERS>
      <VERS vnumber="26">Ayero yenu iya gainu Isreli emo etobe wina-de newato nung baungnotaungno kasugati nasani eyero sena, ‘Nito dubu dekaongka amimene noeno iwowina-ye neito?’</VERS>
      <VERS vnumber="27">Ayero senu emo winade zayero otao nuna dena amimene Mose musugairo geabena eyero sena, ‘Ning emo tuwa nanae ing? Ning diya awe mene pugainu?</VERS>
      <VERS vnumber="28">Sipe ning Izip emo zo detesa, deka ayero na dari sinesita?’</VERS>
      <VERS vnumber="29">Ge ayero senu Mose mene ge awiya nigiro giro awang yero baungno Midiantawingna emo enana towang atu esewa ine yero nasani nauna. Atu nawe baunoatiro mani emodi etobe pungna arauwa.</VERS>
      <VERS vnumber="30">Atu nawe dunu dawang 40 aung yenu aune baungno eu yanawira yero diriSinai auna susuwara atu nenu i mamanikaka mitiwa auna zora atu iyao awinenuiyao mokora atu angelo zo mene kasa yena.</VERS>
      <VERS vnumber="31">Ayenu Mose nung iyao awiya nono yero kasa niye, awiya gane, ayero seronugu baungnu Tuwara ge eyero kasa yena,</VERS>
      <VERS vnumber="32">‘Na aya-ewowo ninae-una Tuwa Bayau. Na Abrahamto Isaka aune Yakobo aunaTuwa yero mitona.’ Ayero senu Mose te-wawong ipenu awang nasani diti ye agaoawang yero dopena.</VERS>
      <VERS vnumber="33">Dopenu Tuwa mene eyero sena, ‘Tawing papatinesa awiya dang ara, arare tenina-una soga dutugai.</VERS>
      <VERS vnumber="34">Emo mani nana Izip tawingna atu dero kaputinowa zire-buware yero nowaawiya diti ye enaka gairo gigena. Arare na awong sorero pumari serowowosinena ara. Arare ning iropung. Izip tawingna iyengtana nupemababarinesa.’ Ayero sena arauwa.</VERS>
      <VERS vnumber="35">Arare Isreli emo awong Mose awang sero eyero sewa, ‘Ning awe mene emotuwata diya nanae pugainu?’ Emo awang sewa deka awiya Tuwa Bayau mene emotuwa o sorao emo nunae yaise sero angelo nuna iyengtinu iyao mokora atu kasayero buro ge awiya sena.</VERS>
      <VERS vnumber="36">Angelo amimene nung soreunu tauyero burora baungno Izip tawingnata WitoYuyaora atu tani putoungne nasani Isreli emo bauno yuno puro buna ara. Nungawong puro eu yanawira atu nasani tani putoungne yero nasani nawe dunudawang 40 aung yena.</VERS>
      <VERS vnumber="37">Mose mene Isreli emo eno ge eyero tugata yena, ‘Tuwa Bayau meneninae-una towang atu porofete zo na ine niye eno tamariniya.’</VERS>
      <VERS vnumber="38">Ayero sena ara. Mose mene tawing towang atu Isreli emo bauno nasaninauwa aune dema nasani nauna. Nung aya-ewowo naname aune dema naunu auneangelo zo mene nung aune dema nauna. Angelo amimene Sinai diri atu nung enoge mitao gege mitoiya awiya senu nigiro ganenese sero gaena ara.</VERS>
      <VERS vnumber="39">Aya-ewowo naname mene Mosera ge nigao awang sero Izip tawingnakapetegari sero dubo nunae baung Izip tawingna yena.</VERS>
      <VERS vnumber="40">Ayero yenu awong Aron eno eyero sewa, ‘Ning ititi ena yasa tuwa nanameayero sanane ititi amimene name gitau yaya babanene. Mose name Izip tawingnaatu yuno puro buna nung magayetita nono yetiye, awiya name oko gosinenane.’Ayero sewa ara.</VERS>
      <VERS vnumber="41">Ayero sero ititi zo bulimakao mani ine yero zawing pugati nasani tuwa geiwao wawong mene yewa auna bonene yero mininasani yawa yawa yewa.</VERS>
      <VERS vnumber="42">Tani awiya yewa giro Tuwa Bayau mene awong doro pasena nunae-una abenatamaese senu dubo nunae sisigairo inone arasare bowi yero nasani nauwa. Arare porofetera bukura atu ge eyero gayao mitiya, Isreli dubu, niye dawang 40 ayao eu yanawira atu nasani wore zawingneigiti nasani nauwa awiya na eno igiti nasani nauwita? Aung ara.</VERS>
      <VERS vnumber="43">Niye tuwa ge iwao yazo Molak auna yere ibu seli mene yao awiya diungnopuro puma-sauma yero nasani nauwa. Niye tuwa ge iwao zo yazo Refan aunaarasara ititi puro nasani nauwa. Niye nona awiya bowi yari sero wawong mene yewa ara. Arare na niye napo Babilonauna bautara atu pugana narineya arauwa.</VERS>
      <CAPTION vref="44">Stiwen mene Tuwa Bayaura seli ibu auna ungwe dina.</CAPTION>
      <VERS vnumber="44">Aya-ewowo naname mene eu yanawira atu seli ibu puro nasani nauwa. Seliibu amimene‘ Tuwa Bayau etu mitiya’ awiya keregati nasani nauna. Tuwa Bayaumene Mose eno seli ibura ititi gipinasani deka ayero yaese senu teng yewaara.</VERS>
      <VERS vnumber="45">Seli ibu awiya aya-ewowo naname mene susuunota susuuno anasani purobutunawe duwa Yosua mene gitau yenu atu Tuwa Bayau mene emo dubu ena derotunenu bamuwa. Arare aya-ewowo naname mene dubu enana tawing awiya puromamono yero seli ibu nunae puro atu pugaiwa mitawe dunu Dawidi kasa yena.</VERS>
      <VERS vnumber="46">Dawidi kasa yero naunu Tuwa Bayau mene nao nuna giginu iwaing yena. Arare Dawidi mene Tuwa Bayau Yakobo mene bowi nasani nauna auna mitao masitamari sero Tuwa Bayau isa sena.</VERS>
      <VERS vnumber="47">Ora Solomon mene Tuwa eno ibu yena.</VERS>
      <VERS vnumber="48">Arata Tuwa Bayau nung dang mitoiya amimene ibu emora wawong mene yaoauna atu mitao masi oko yero noiya. Ge porofete zo mene sero gaena awiyaeyero gayao mitiya,</VERS>
      <VERS vnumber="49">Tuwa mene eyero siniya, ‘Uriti awiya adumao masi simaore nana ara. Tawing mene zo te guto yao nana. Garo nana nono yao yaya teng yariniye? Nupema mitao-masi nana nono yao tamaya teng yariniye?</VERS>
      <VERS vnumber="50">Na wawong nana mene nona apakana oko yewang ayero sineita?</VERS>
      <VERS vnumber="51">Niye ge dao emo. Dubore dawongne ninae oko zawagao diga emora ine. Aya-ewowo ninae nasani nauwa deka ayero nasani Owenona ge dimao awangsinowa.</VERS>
      <VERS vnumber="52">Aya-ewowo ninae mene porofete apakana oko ao-diyao yaya pugaiwa ara. Dangna Maung kasa yaise ge gitau sewa emo dubu awiya dema dewa magayewa. Arare kasa yenu niye nung awiya magayaise sero keregairo dewa ara.</VERS>
      <VERS vnumber="53">Tuwa Bayaura sao tauyao ge angelora be mene sao awiya niye puro okodimao yewa.”</VERS>
      <VERS vnumber="54">Stiwen mene ge ayero senu Yudara gitau yao emo mene nigiro tini kapaobainakama pumuwa.</VERS>
      <VERS vnumber="55">Arata Stiwen nung Oweno mene nung bebunu ditiye uritira gairo TuwaBayaura waegao gosinasani Yesu Tuwa Bayaura wawong mera atu dopero mitinugiro eyero sena,</VERS>
      <VERS vnumber="56">“Na uriti be gausesi Emora Mani Tuwa Bayaura wawong mera atu doperomiti gosinena.”</VERS>
      <VERS vnumber="57">Ayero senu ge beti nasani dawong awena wawong mene zuzero apakanairopuro buro nung saniwa ara.</VERS>
      <VERS vnumber="58">Saniro puro baungno napo bautara atu daba mene dewa. Ayero nasani emoStiwen eno ge iwao ge sewa amimene taung wori nunae dutugairo mani zo yazonuna Saulo <NOTE type="study">+  7:58  Saulo. Saulo auna yazo nuna zo Paulo. Saulo awiya Yuda ge, ora Paulo awiyaGrik ge. Arare be nung Yuda emora-una atu nasani nauna awiya awong nungSaulo ayero sero nauwa. Ora be nung Yuda emora tawing yangdoro Grikemora-una atu nasani nauna be aune awong nung maze Paulo ayero sero nauwa.<xref fscope="Aposolo 13:9">Aposolo 13:9</xref> awiya zazagairo gi.</NOTE> auna nugu atu gurutu yewa.</VERS>
      <VERS vnumber="59">Ayero yero Stiwen daba mene dedunewa isa sinasani eyero sena, “O TuwaYesu, ning ititi nana pung.”</VERS>
      <CAPTION vref="60">Saulo mene Yesura dubu eno gera iwo zayena.</CAPTION>
      <VERS vnumber="60">Ayero sero boma gaero wawa sero eyero sena, “Tuwa, pasena nunae ewiyadise.” Ayero sero magayena. Dewa magayenu Saulo mene giginu iwaing yenaarauwa.</VERS>
    </CHAPTER>
    <CHAPTER cnumber="8">
      <VERS vnumber="2">Emo ena Tuwara gera nasani nauwa amimene Stiwen mutero zire buwarebainakama yewa ara.</VERS>
      <VERS vnumber="3">Arata Saulo mene zo Yesura dubu gera-gaira nasani garo sero witiro emorebaunone dero watiuno puro baungno bunao gare pugaina arauwa.</VERS>
      <CAPTION vref="4">Filip mene Samaria tawingna baungno Bowi Iwaing tugata yena.</CAPTION>
      <VERS vnumber="4">Yesura dubu zanewa amimene napo sero nasani Tuwara ge tugata nasaninauwa.</VERS>
      <VERS vnumber="5">Nunae-una zo Filip mene Samaria emora napo gitau yao auna kasa yeroKristora Bowi Iwaing awiya tugata yena.</VERS>
      <VERS vnumber="6">Tugata yenu emo bauno dubu bainakama mene ge nuna nigiro tani putoungneawiya giro dawong yawero ge nuna nigiro baingtiwa.</VERS>
      <VERS vnumber="7">Nung iwae daigairo tunenu wawa sero emora mokora atu kasa yero zanerobamuwa. Nung asama yetugatigao aune te wawong amao awiya dema kora yenuiwaing yewa.</VERS>
      <VERS vnumber="8">Ayero yenu napo auna atu yawa yawa bainakama kasa yena arauwa.</VERS>
      <VERS vnumber="9">Arata napo dekaongka auna atu emo zo nasani nauna yazo nuna Simon. Nunggoe isika yao emo. Arare nung nuka nutope“ Na emo bainakama” ayero serogoe isika buro yero naunu Samaria emo bauno mene gosinauwa nung emo yazoreyero nasani nauna.</VERS>
      <VERS vnumber="10">Arare emo witaota wosao apakana amimene dawong yawero ge nuna nigitinasani eyero sinasani nauwa, “Emo ewiya Tuwa Bayaura putoung bainakama nungeno pugao ara.”</VERS>
      <VERS vnumber="11">Nung be imoko-nibamu goe isika nuna nasani emora dubo sisigati nasaninauna awong dawong yawero ge nuna nigiro nasani nauwa.</VERS>
      <VERS vnumber="12">Arata Filip mene Tuwa Bayau nata Tuwa yero nariniya auna Bowi Iwaingtugata nasani Yesu Kristora ge ungwe tugata yenu nigiro Yesu tumo diwa nungemore baunone ge ou suwena ara.</VERS>
      <VERS vnumber="13">Ayero yenu Simon nung deka ayero Tuwa Bayaura ge niginu me yenu giro geou suwero Filip aune tairo nasani nauna ara. Ayero naunu Filip mene taniputoungne yero naunu giro wawong di gauno nasani nauna arauwa.</VERS>
      <CAPTION vref="14">Petoroto Yohane awongto Samaria nape bamuwato.</CAPTION>
      <VERS vnumber="14">Samaria emo bauno awong Tuwa Bayaura ge nigiro dubo nunae darawa yewaauna bowi mene Yerusalem nape aposolo dubura una baungnu nigiwa ara. Nigirogiro awong Petoroto Yohane Samaria tawingna iyengtiwa bamuwato ara.</VERS>
      <VERS vnumber="15">Baungno kasa yero Oweno mene nunae-una toiro be baise Tuwa eno isasewato.</VERS>
      <VERS vnumber="16">Noeno okowata, gitau Oweno mene nunae-una oko wosao. Awong Yesura yazoragege ge ou suwewa.</VERS>
      <VERS vnumber="17">Arare aposolo etobe wawong nunato ziyo nunae-una pugaiwato Oweno menenunae-una wosiro be buna arauwa.</VERS>
      <CAPTION vref="18">Simon nung Oweno pugaora putoung awiya moni zuma gaero pumari sena.</CAPTION>
      <VERS vnumber="18">Aposolo awongto emo baunona ziye atu wawong pugaiwato aune Tuwa Bayaumene Oweno pugainu pumuwa awiya Simon mene giro moni puro baung nunato unayero moni pumaetose sero eyero sena,</VERS>
      <VERS vnumber="19">“Nito Oweno pugaora putoung awiya na eno dema pugayato na wawong nanaemo zora ziye atu pugana aune Oweno pumae.”</VERS>
      <VERS vnumber="20">Ayero senu Petoro mene nung eno abena eyero sena. “Oweno pugaoraputoung awiya Tuwa Bayau mene zuma aung pugati noiya, putoung awiya ninemoni mene zuma gaero pumari sinesa, arare ning aune moni nina aune dema gerayaetose sinena.</VERS>
      <VERS vnumber="21">Tuwa Bayau mene dubo nina gigi teng oko yao niya. Arare ning nae tairoburo ewiya yao teng oko.</VERS>
      <VERS vnumber="22">Ning kotumao meko nina awiya yangdoro dubo darawa yero tani meko yarikotupunesa auna pasena Tuwa mene disaise isa se.</VERS>
      <VERS vnumber="23">Ning dubo-dubo baina yero nosa pasenana bunao mene ning bunero baingtinunosa, awiya gosinena.”</VERS>
      <VERS vnumber="24">Ayero senu Simon mene abena eyero sena, “Nito na eno Tuwa isa sayatonona sineyato awiya nana-una oko kasa yaise.” Ayero sena arauwa.</VERS>
      <VERS vnumber="25">Aposolo etobe mene Yesura susuwa gigiwato auna ge keregati nasani emobauno Tuwara ge tugata yero aune Yerusalem nape kapetegairo bamuwato ara. Kapetegairo bautunasani Samaria tawingna napo daigairo mitiwa auna atu BowiIwaing tugata yero bamuwato arauwa.</VERS>
      <CAPTION vref="26">Filip mene Itiopia emo zo eno Bowi Iwaing tugata yena.</CAPTION>
      <VERS vnumber="26">Tuwara angelo zo mene Filip eno eyero sena, “Ning iropuro nagibo ikaina Yerusalem nape atu wosi Gasa nape yero nowa nagibo auna baung.” (Nagiboawiya tawing emo aung auna atu mitiya.)</VERS>
      <VERS vnumber="27">Ayero senu giro Filip mene iropuro baungna ara. Itiopia tawingna baunotuwa baina zo nasani nauna yazo nuna Kandasi auna soremao nuna zo nung baunotuwa baina auna wau moni diya nasani nauna, nung amimene Tuwa Bayau bowiyari sero baung Yerusalem nape yero</VERS>
      <VERS vnumber="28">Tuwa Bayau bowi yero nupema tera nape babari sero karesra kapetegairobautunasani ge porofete Yesaya mene gaena awiya zazagati nasani bautunena.</VERS>
      <VERS vnumber="29">Bautunenu Oweno mene Filip eno eyero sena, “Ning kares ouna nugu baung, nung tairo babase.”</VERS>
      <VERS vnumber="30">Ayero senu Filip mene sungno baungno taungno emo porofete Yesayara gegayao awiya zazagati nenu giro atata yero sena, “Ge zazagati nesa aunasusuwa gosinesita?”</VERS>
      <VERS vnumber="31">Ayero senu emo amimene abena eyero sena, “Emo zo mene na oko tugata yaoyai na naka natope nono yero gera susuwa garineni?” Ayero sero Filip wangnawitaise senu wangna witiro adunu dema bamuwato ara.</VERS>
      <VERS vnumber="32">Ge gayao zazagatinena awiya eyero gayao ara, Lama zo dero ayari sero puro bautuneya ayao ine nung ara. Ora lamana tumiza kapari sero yero nowa ge aung yero nowa ayero nung geoko sao yena.</VERS>
      <VERS vnumber="33">Awong nung izewa. Awong koto nasani ge me nung eno oko sewa. Tawingna nao nuna kapewa aung yena, arare awe mene dubu nuna-una ge ungweyao teng niye?</VERS>
      <VERS vnumber="34">Arare emo gitau yao amimene Filip atata yero sena, “Nine se nigane. Porofete nung awe eno ge ayero seni? Nung enota emo zo eno seni?”</VERS>
      <VERS vnumber="35">Ayero senu Filip mene porofetera ge awiya Yesura una pugairo Yesura BowiIwaing tugata yena.</VERS>
      <VERS vnumber="36">Ayero sero bautunete ou ubutu zora kasa yero emo gitau yao amimene eyerosena, “Gi. Ou mitiya era. Na ge ou suwasa teng yarinita?”</VERS>
      <VERS vnumber="37">[Ayero senu Filip mene abena eyero sena, “Ge tugata yetena awiya nigiroiniro taka sasa giro na ning ge ou suwana teng yari niya.” Ayero senu abenaeyero sena. “Yesu Kristo nung Tuwa Bayaura Mani me awiya iniro takasinena.”]</VERS>
      <VERS vnumber="38">Ayero sero wo dopaetose senu dopewato nung Filip aune wosi oura yeroFilip mene emo awiya ge ou suwena.</VERS>
      <VERS vnumber="39">Ayero yero oura atu wiwitinewato Tuwara Oweno mene Filip mena puro ewebaungnu emo gitau yao amimene Filip kau yero nung yawa yawa nasani nagibonuna-una baungna ara.</VERS>
      <CAPTION vref="40">Tuwa mene Saulora una kasa yenu dubo darawa yena.</CAPTION>
      <CAPTION vref="40">
        <xref fscope="Apo 22:4-16">Apo 22:4-16</xref>; 26:9-18</CAPTION>
      <VERS vnumber="40">Ayenu Filip nung Azoto nape kasa yero atu zayero napo sero ge tugatayero bautunete Sisaria nape kasa yena arauwa.</VERS>
    </CHAPTER>
    <CHAPTER cnumber="9">
      <VERS vnumber="2">igi pugaise senu giro igi gaero pugaina ara. Igi awiya Yudara yere ibudiya yao emo Damaskas nape atu nauwa aeno pugati nasani Saulora nao auneburo nuna dema keregaina ara. Keregairo emore baunone Tuwara Nagibo Sekawaranaya taungno giro bunero puro bung Yerusalem nape yaise sero gaena ara.</VERS>
      <VERS vnumber="3">Ayenu nung igi awiya puro bautunete Damaskas napo nugu daung nenu waegaozo mene uritira atu mena wosiro nung gaena ara.</VERS>
      <VERS vnumber="4">Gaenu Saulo zuwe tawingna gairo mitasani ge eyero nigina, “Saulo, Saulo, ning noeno na dero tuninasani yero nosi?”</VERS>
      <VERS vnumber="5">Ayero senu Saulo mene atata yero sena, “Tuwa, ning aweni?” Ayero senuTuwa mene ge abena eyero sena, “Dero tuninasani nosa Yesu na ara.</VERS>
      <VERS vnumber="6">Arata ning iropung. Nape babasa nona yasese sao mitiya, awiya tugatayarinena ara.” Ayero sena ara.</VERS>
      <VERS vnumber="7">Emo nung aune dema bautunewa amimene ge aung yero dopero mitasani ge gegenigiwa ara. Arata emora benaung awiya oko gao yewa.</VERS>
      <VERS vnumber="8">Ayenu Saulo nung tawingna atu iropuro diti pagairo soma giginu mume gegeyena. Ayero yenu emo dubu nuna mene wawong gaero puro baung Damaskas napeyewa</VERS>
      <VERS vnumber="9">wari be etama diti guma yenu nona oure oko minao mitina arauwa.</VERS>
      <CAPTION vref="10">Anania mene Saulora diti kora yena.</CAPTION>
      <VERS vnumber="10">Damaskas nape atu Yesura dubu auna zo nasani nauna yazo nuna Anania. Nung atiyo yaine nenu Tuwa mene nung yausena, “Anania.” Ayero senu Ananiamene eyero sena, “Tuwa, na era.”</VERS>
      <VERS vnumber="11">Ayero senu Tuwa mene nung eno eyero sena, “Ning iropung. Nagibo yazoKorosao ayero sero nowa auna atu baungno emo zo yazo Yuda auna gare witiroemo zo yazo nuna Saulo, nung Taso napora, nung awiya tamarinesa. Nung isasinasani mitiya.</VERS>
      <VERS vnumber="12">Nung atiyo yaine yero nona eyero gigiya: Emo zo yazo nuna Anania amimenenuna-una kasa yero diti pagaise wawong nuna ziye pugaiya.”</VERS>
      <VERS vnumber="13">Tuwa mene ge ayero sinasani tugata yenu Anania mene abena eyero sena,“Tuwa, emo auna ungwe meko diro yero nowa nigitinona. Nung Yerusalem atudubu nina daigairo gera-gaira yero noiya. Arare nae napo euna atu yazo ninabowi yero nonane aeno nae ewiya dema bunero puro babaise pirisa babuze meneigi gaeteya ara.”</VERS>
      <VERS vnumber="14">Anania mene ayero sena. Asenu Tuwa mene eyero sena, “Ning atu babasesesinena. Emo awiya buro-mani nana pupunena. Arare nune yazo bowire nana puroemo Yuda okora unata emo tuwara unata Isreli dubura una puro sero sero yerobautu nasani naise.</VERS>
      <VERS vnumber="15">Nung yazo bowire nana tugata yari yayare dubo minaore nariniya, awiyanane gipana gariniya.” Ayero sena ara.</VERS>
      <VERS vnumber="16">Ayero senu Anania mene baungno garo sena auna witiro wawong nuna Sauloraziye pugairo eyero sena, “Saulo, otao nana, Tuwa nagibe atu nina-una kasayetiya, nung awiya Yesu ara. Nung amimene na iyengti nina-una butunena era. Ning diti pagasa Oweno mene moko nina bebumai nase.”</VERS>
      <VERS vnumber="17">Ayero senu Saulora diti mokora atu nona zo wo tata ine amimene wosinuaune diti nuna pagaina ara. Ayenu Saulo iropuro senu ge ou suwewa ara.</VERS>
      <VERS vnumber="18">Nung ge ou suwewa aune nung nona miniro putoung pungna arauwa.</VERS>
      <CAPTION vref="19">Saulo Tuwara buro zayenu nung iwo yewa.</CAPTION>
      <VERS vnumber="19">Saulo mene Yesura dubu Damaskas atu nasani nauwa aune dema wari be enaatu nasani nauna ara.</VERS>
      <VERS vnumber="20">Atu nasani mena baungno Yuda emora yere ibu atu mitauwa auna baungnotoiro Yesura bowi keregairo tugata nasani eyero sinauna, “Yesu nung TuwaBayaura Mani.”</VERS>
      <VERS vnumber="21">Ayero tugata yenu nigiwa teng oko yenu awong nuka nuyetope eyero wina-seyewa, “Emo emimene Yerusalem nape atu Yesura yazo auna isa sinowa dubuawiya giro gera-gaira yero noiya. Deka ayero nung etu buro Yesura dubu awiyabunero puro pirisa babuzera una babari sero buna, nung awiya bumiya era.”Ayero wina-se yewa ara.</VERS>
      <VERS vnumber="22">Arata Saulo mene tau-tataware yero Yesu nung Sorao Emo Kristo me auna gesusuware sero baingtiro Yuda emo Damaskas nape atu nasani nauwa awiya tugatayenu nigiro no saine yero giro yangduwa.</VERS>
      <VERS vnumber="23">Ayero atu nawe dunu Yuda emo augairo Saulo dari sero opene ge diwatauyena,</VERS>
      <VERS vnumber="24">arata Saulo mene ge awiya nigina ara. Awong Saulo dari sero napora towaobe sero pingne warire umo yero nasani nauwa ara.</VERS>
      <VERS vnumber="25">Anewa giro Saulora dubu mene pingne nung sakara guguno angsi mene gogagaero napora goma bautara atu angsira iniro gururu gururu yewa wosirobaungna arauwa.</VERS>
      <VERS vnumber="26">Saulo mene baungno Yerusalem nape kasa yero Yesura dubu aune demasusumari senu awong awang yewa. Awiya noeno okowata, nung Yesura mani yenaawiya gigiwa ge iwao yena.</VERS>
      <VERS vnumber="27">Awang yewa giro Banaba mene Saulo otao yero puro aposolo dubura unabaungno Tuwa mene nagibe atu Saulora una kasa yero nung eno ge senu nungDamaskas nape atu awang yao aung Yesura Bowi Iwaing keregaina auna ungwedina ara.</VERS>
      <VERS vnumber="28">Ayero yenu Saulo nung awong aune dema nasani Yerusalem nape atupuma-sauma nasani nauna.</VERS>
      <VERS vnumber="29">Atu mitasani Tuwara ge awiya emo eno awang yao aung tugata yero nasaninauna. Ayero yero naunu Yuda emo Grik ge nigao amimene nung aune dema Tuwarage awiya sinasani ge wina-se yero nasani nauwa ara. Ayero nasani Saulo darisero nagibo tamari sero newa</VERS>
      <VERS vnumber="30">giro otao mani nuna mene nung yuno puro baungno Sisaria nape kasa yerowangna pugairo iyengtiwa baungno Taso nape kasa yena arauwa.</VERS>
      <CAPTION vref="31">Yesura dubu awong monone nasani nauwa.</CAPTION>
      <VERS vnumber="31">Awong Saulo iyengtiwa baungnu aune Yesura dubu Yudaya tawingna, Galilayatawingna, aune Samaria tawingna atu nasani nauwa nunae-una atu gera monokasa yena ara. Monone nasani gera putoung pu dekaongna gairo tau yewa. Ayeroyero Tuwara yazo de ika gatinasani nauwa. Ayero newa Oweno mene awongsoreunu emo bauno witao mene Yesura dubu aune tairo nasani nauwa arauwa.</VERS>
      <CAPTION vref="32">Petoro mene emo asama zo kora yena.</CAPTION>
      <VERS vnumber="32">Petoro nung burora puma-sauma nasani nawe wosiro Yesura dubu Lida napeatu nasani nauwa auna-una kasa yena.</VERS>
      <VERS vnumber="33">Atu kasa yero emo zo yazo nuna Ainia awiya gigina. Nung asama yeromitawe dunu dawang 8 ayao aung yena.</VERS>
      <VERS vnumber="34">Ayenu Petoro mene nung eno eyero sena, “Ainia, Yesu Kristo mene ningkora niya. Arare iropuro awao masi nina ewe.” Ayero senu mena iropuna ara.</VERS>
      <VERS vnumber="35">Ayero yenu Lida napora arita Seron garawira emo bauno mene giro dubodarawa yero Tuwara dubu yewa arauwa.</VERS>
      <CAPTION vref="36">Petoro mene Tabita uwenu seka yero iropuna.</CAPTION>
      <VERS vnumber="36">Yesura dubu nauwa auna bauno zo Yopa nape atu nasani nauna, yazo nunaTabita. Grik gera Dokas. Nung mono pumao buro yero nasani kora yao burodaigairo yero nasani nauna.</VERS>
      <VERS vnumber="37">Arare Petoro nung Lida nape atu nenu Tabita yaya puro magayena ara. Magayenu aingso nuna saero garo moko zora puro witiro pugaiwa.</VERS>
      <VERS vnumber="38">Lida napo awiya Yopa napo nugu ina atu mitauna, arare Yesura dubu menePetorora bowi nigiro emo etobe iyengtiwa nuna-una baungno eyero sewato,“Nato ning puro napo nanae-una mena babanene.”</VERS>
      <VERS vnumber="39">Ayero sewato Petoro mene ge awiya nigiro eo yero emo etobe aune demabamuwa ara. Baungno kasa yenu garo bauno magayao mitina auna atu puro witiwabauno gagamo apakana buro Petoro ziuno zi sinasani mo wapere taung worireDokas mene seka nasani gaenu pumuwa awiya gipewa.</VERS>
      <VERS vnumber="40">Ayero yewa Petoro mene awong awang senu wosi duru yewa boma gaero isasena. Isa sero aung yero aune diti yero bauno magayao awiya anuwing nasaniaune eyero sena, “Tabita, ning iropung.” Ayero senu diti pagairo Petorogiro iropuro aduna.</VERS>
      <VERS vnumber="41">Adungno mitinu Petoro mene wawong iniro senu iropuro dopena. Ayero yenunung Yesura dubu aune bauno gagamo enane yau senu witiwa Tabita nung sekayena awiya nunae-una waweng pugaina ara.</VERS>
      <VERS vnumber="42">Auna bowi mene baungno Yopa napo awiya teng yenu daigairo mene Tuwa tumodiwa.</VERS>
      <CAPTION vref="43">Angelo zo mene Koniliora una kasayenu gigina.</CAPTION>
      <VERS vnumber="43">Petoro nung Yopa nape atu mitasani emo zo yazo Simon, nung wo aingsoburo yao emo, auna gare atu be daigairo nasani nauna arauwa.</VERS>
    </CHAPTER>
    <CHAPTER cnumber="10">
      <VERS vnumber="2">Nung aune awiso nuna awong Tuwa Bayau sou nasani etutero nasani nauwaara. Ayero nasani Yuda emo bauno bogamasa eno mono pumao buro daigairo yeronasani Tuwa Bayau eno ozaung isa sao gege sinasani nauwa ara.</VERS>
      <VERS vnumber="3">Ayero nawe wari be zore ture 3 kilok aune nung seka mitasani atiyo yaineyero Tuwa Bayaura angelo zo mene nuna-una gare toinu gigina ara. Ayerogosinenu angelo mene yazo nuna yau sero sena, “Konilio,”</VERS>
      <VERS vnumber="4">Ayero senu anuwing nasani awang yero tibebere auno eyero sena, “Tuwa, noeno sinesi?” Ayero senu angelo mene nung eno eyero sena, “Isa nina aunemono pumao nina aune Tuwa Bayaura una bautunoi giro arataungno yero noiya.</VERS>
      <VERS vnumber="5">Arare ning soumani ena iyengtasa baung Yopa nape yero emo zo yazo nunaSimon Petoro awiya taungno puro bumae.</VERS>
      <VERS vnumber="6">Emo awiya emo zo yazo nuna Simon, nung wo aingsora buro yero noiya, auna-una gare atu mitoiya. Garo awiya wito bera atu mitiya.”</VERS>
      <VERS vnumber="7">Angelo mene ge awiya tugata yero doro baungnu nung soumani nuna etobeaune gorobo emo nung sou yero nasani nauwa auna zo nung Tuwara gera naoawong etama ayero yau senu bumuwa</VERS>
      <VERS vnumber="8">ge ungwe yero besugairo Yopa nape iyengtinu bamuwa arauwa.</VERS>
      <CAPTION vref="9">Tuwa mene nona minao iwaingne mekore awiya Petoro eno gipena.</CAPTION>
      <VERS vnumber="9">Mani iyengtinu bautunete nagibe atu awiro nupema atu iropuro bautunetenapo tamari sero newa wari towang dodopinena be aune Petoro nung isa sarisero garo tame witiro</VERS>
      <VERS vnumber="10">isa sinete meri magayero senu nona sasinewa nung atiyo yaine nenu Tuwamene nung eno nona eyero gipena ara:</VERS>
      <VERS vnumber="11">Uriti gausenu nona zo mo ine bainakama oko nuna siwongpatige auna atuangsi mene diyao gamao awiya nung eno pugaiwa wosiro buro tawingna yena.</VERS>
      <VERS vnumber="12">Mo auna mokora atu wo benaung giti, yi benaung giti, aune ni benaunggiti amimene mitiwa.</VERS>
      <VERS vnumber="13">Wosiro bunu aune ge zo eyero kasa yena, “O Petoro, iropuro dero aeromini.”</VERS>
      <VERS vnumber="14">Ayero senu Petoro mene abena eyero sena, “Tuwa, ayero oko sase. Na nonameko awiya oko mininona.”</VERS>
      <VERS vnumber="15">Ayero senu ge nupema eyero kasa yena, “Tuwa Bayau mene nona saero korayero noiya awiya meko oko sase.” Ayero sena ara.</VERS>
      <VERS vnumber="16">Ge awiya kasa yenu be etama yenu aune mena nupema watimuwa witiro baunguritira yena arauwa.</VERS>
      <VERS vnumber="17">Petoro nung nona awiya atiyo yaine yero gigina, auna susuwa gari serokotung-katung nasani mitinu Koniliora emo awong nape atu kasa yero Simonnagaro kau nasani atata yero bautunete garo taungno garo bera dopewa ara.</VERS>
      <VERS vnumber="18">Dopero yau sinasani eyero sewa, “Simon yazo nuna zo Petoro nung garoeuna atu mitita?”</VERS>
      <VERS vnumber="19">Ayero sinewa be awiya Petoro nung nona gigina auna susuwa awiya kotungnogari sero kotung-katung nasani mitinu aune Oweno mene nung eno eyero sena,“Emo etama buro ning kau neya, awiya gi.</VERS>
      <VERS vnumber="20">Arare ning iropung. Wosiro awong aune dema babari sero nasanikotung-katung oko yase. Emo awiya nane sesena bumeya ara.”</VERS>
      <VERS vnumber="21">Ayero senu giro Petoro mene wosiro baungno nunae-una yero eyero sena,“Na kau neya na era. No eno butunei?”</VERS>
      <VERS vnumber="22">Ayero senu awong eyero tugata yewa, “Gorobo emora diya emo Konilioamimene nae iyengti butunenane. Nung Tuwa Bayau sou yero nasani etuteronoiya. Arare Yuda emo nung giro aratapu nasani yawa yawa yero nowa. Nungawiya Tuwa Bayaura angelo zo mene nuna-una kasa yero ning garo nuna-una yunobabanane be nina-una atu ge ena nigaise sesiya.”</VERS>
      <VERS vnumber="23">Ayero sewa giro Petoro mene awong kora-makora yena ara. Kora yenu atuawiwa iya gainu aune nung Yopa napora ge nigao ena aune emo otu bumuwa aunedema bamuwa arauwa.</VERS>
      <CAPTION vref="24">Petoro mene Koniliora gare witiro emo Yuda oko aune otao yena.</CAPTION>
      <VERS vnumber="24">Awong nagibe atu ping dekaongka awiro aune kasa ye Sisaria nape gaiwa. Konilio nung sedikaing nuna aune otao mani nuna eno senu au dekaongna gaiwaawong diya mitiwa kasa yewa.</VERS>
      <VERS vnumber="25">Kasa yero Petoro mene gare towari sero nenu Konilio mene nuna-una nuguburo nuna tera atu boma gaero yawa yawa bainakama yena.</VERS>
      <VERS vnumber="26">Ayero yenu Petoro mene iropaise eyero sena, “Ning iropung. Na emo ningayao ine ara.”</VERS>
      <VERS vnumber="27">Ayero sena ara. Ayero sero ge ungwe-maungwe yero gare toiro emo augairomitiwa awiya giro eyero sena,</VERS>
      <VERS vnumber="28">“Niye susuwa nanae Yuda emora gosinowa. Nae emo Yuda oko aune taironaota esewa ye ninae-una gao awiya gazao ge mitiya ara. Arata Tuwa Bayaumene susuwa awiya na eno gipetiya, arare na emo zota zo eno beingtire ayerosero awang oko sarinena.</VERS>
      <VERS vnumber="29">Arare na bumanese yumeya bumaora oko mou yetena. Arare bumanese yumeyabutunena auna susuwa sepu gane.”</VERS>
      <VERS vnumber="30">Ayero senu Konilio mene eyero sena, “Sipe zo oune tani zo nana-una kasayetiya auna ungwe diyana nigi. Yeme wari diti 3 kilok niya, deka ayero wariditi 3 kilok nesesi na isa sinasani mitesesena aune emo taung wori nunawaegaore amimene nana-una kasa yetiya.</VERS>
      <VERS vnumber="31">Kasa yero na eno eyero sesiya, ‘Konilio, Tuwa Bayau mene isa nina nigitinasani mono pumao nina giro ning aratapu nasani yawa yawa niya.</VERS>
      <VERS vnumber="32">Arare ning emo iyengtasa Yopa nape baungno Simon yazo nuna zo Petoropuro bumaese. Nung emo yazo Simon wo aingsora buro yero noiya auna-una gareatu mitiya. Garo nuna wito bera atu mitiya.’</VERS>
      <VERS vnumber="33">Ayero sesi giro na mena emo iyengtena nina-una babeya. Aune ning ge nananigiro butunesa na kara dubo nana iwaing niya. Arare Tuwa Bayau mene ge ningeno tugata yetiya awiya teng sasa nigari sero nae apakana Tuwa Bayaurabenaungna augairo etu mitenane era.” Ayero sena arauwa.</VERS>
      <CAPTION vref="34">Petoro mene Koniliora dubu eno Yesura Bowi Iwaing tugata yena.</CAPTION>
      <VERS vnumber="34">Petoro nung be eo yenu ge eyero tugata yena, “Tuwa Bayau mene emorataung gege gosinasani oko awega-ziwega yero noiya, awiya yeme gigena meniya.</VERS>
      <VERS vnumber="35">Emo dubu giti auna ena mene nung sou yero nasani etutero nowa awongawiya Tuwa Bayau mene gosinoi teng yero noiya.</VERS>
      <VERS vnumber="36">Bowi Tuwa Bayau mene Isreli emo eno pugaina auna bowi awiya niyenigitinowa. Yesu Kristo, nung emo bauno apakana auna Tuwa, nung amimene monopungna auna Bowi Iwaing Tuwa Bayau mene keregairo pu daung gaina ara. GitauYohane mene emo bauno ge ou susunasani ge tugata yero nasani nauna be aunaatu</VERS>
      <VERS vnumber="37">bowi amimene Galilaya tawingna atu zayero baungno Yudaya tawing tengyena, awiya gosinowa ara.</VERS>
      <VERS vnumber="38">Ge eyao eno sinena. Tuwa Bayau mene Yesu Nasaretera awiya buroraiyengtiti nasani Oweno nuna-una pugainu toinu Tuwa Bayaura putoung pungnaara. Putoung puro puma-sauma nasani emo bauno soreuno buro nasani ena Sandamene gera yenu meko yewa awiya apakana kora yero nasani nauna. Awiya noenookowata, Tuwa Bayau mene nung sorepu nasani naunu buro yero nauna ara.</VERS>
      <VERS vnumber="39">Nung buro Yuda tawingna arita Yerusalem nape atu yero nasani nauna aunabowi sao emo nae era. Awong nung puro i pasaora atu dewa magayena ara.</VERS>
      <VERS vnumber="40">Magayero biritira atu mitinu wari be etama aung yenu Tuwa Bayau menenupema uwenu seka yero iropuro kasa nanae-una yenu gigiwangne.</VERS>
      <VERS vnumber="41">Awiya Yuda emo bauno apakana auna-una atu okowata, emo bowi sao emo naeTuwa Bayau mene gitau yangtagairo pungna nanae-una gege atu kasa yena. Naenung kara magayaora atu seka yero iropunu nung aune dema nona miniwangneara.</VERS>
      <VERS vnumber="42">Tuwa Bayau mene Yesu emo bauno magayaore seka naore auna zaz bainananame pugaina, auna bowi ge awiya emo dubu giti aeno keregairo sanenesesena ara.</VERS>
      <VERS vnumber="43">Yesu tumo diyarineya awong awiya Tuwa Bayau mene Yesura iwaing gege enopasena nunae disariniya. Awiya porofete apakana amimene keregairo aung yewaara.” Ge ayero sena arauwa.</VERS>
      <CAPTION vref="44">Oweno mene emo Yuda okora una wosina.</CAPTION>
      <VERS vnumber="44">Petoro nung ge ayero sinasani mitinu emo bauno Bowi Iwaing nigiti nasanimitiwa Oweno mene wosiro nunae-una toina ara.</VERS>
      <VERS vnumber="45">Ayero yenu Yuda emo ge nigao Petoro aune dema bamuwa awong Tuwa Bayaumene emo Yuda oko aeno dema Oweno pugaina awiya giro wawong di gamuwa ara.</VERS>
      <VERS vnumber="46">Wawong di gamuwa, noeno okowata, emo Yuda oko awong ge ewe-pape Owenomene tapunoiya awiya sinasani Tuwa Bayau bowi newa nigiwa ara. Ayero yewaPetoro mene eyero sena,</VERS>
      <VERS vnumber="47">“Oweno naname-una toina deka ayero nunae-una toitiniya, arare ge ousuwao awiya sorao ine oko mitiya.”</VERS>
      <CAPTION vref="48">Petoro mene Yerusalem nape atu Tuwara dubu eno</CAPTION>
      <VERS vnumber="48">Ayero sero senu emo awong Yesu Kristora yazora susumuwa ge ou suwewa. Ayero yewa awong Petoro sorewa wari be ena awong aune dema atu mitasaninauna arauwa.</VERS>
    </CHAPTER>
    <CHAPTER cnumber="11">
      <VERS vnumber="2">Arare Petoro mene Yerusalem nape kapetegairo witinu Yuda emo ena emo Yudaokora taung aingso kapari sinauwa amimene nung gona yero eyero sewa,</VERS>
      <VERS vnumber="3">“Ning noeno baungno emo Yuda oko taung aingso oko kapao aune dema nonamininosi?”</VERS>
      <VERS vnumber="4">Ayero sewa Petoro mene nona kasa yena auna ungwe susuwara atu momo-zimomoyero dina ara. Didinasani eyero sena,</VERS>
      <VERS vnumber="5">“Na Yopa nape atu isa sinasani mitena Tuwa mene kotumao nana kapetegaiatiyo yaine nasani nona eyero gigena ara. Nona zo mo ine bainakama oko nunasiwongpatige auna atu angsi mene diyao gamao awiya uritira atu pugeya wosiroburo nana-una nugu kasa yetiya ara.</VERS>
      <VERS vnumber="6">Ayero yeti giro na susuwa nuna gari sero diti yero aune mokora atu wobenaung-giti—napo wore, yire, ni mamanine—miteya gigena ara.</VERS>
      <VERS vnumber="7">Aune nana-una atu wawa eyero kasa yeti nigena, ‘Petoro, iropung. Deroaero minase.’</VERS>
      <VERS vnumber="8">Ge ayero kasa yeti nane eyero sesena, ‘Tuwa, ayero oko sase. Na nona mekoawiya oko mininona.’</VERS>
      <VERS vnumber="9">Ayero sesena uritira atu ge eyero nupema kasa yetiya, ‘Tuwa Bayau menenona saero kora niya awiya meko oko ayero sase.’ Ayero sesiya ara.</VERS>
      <VERS vnumber="10">Nona awiya kasa yeti be etama yeti aune mo nonane awiya watimeya nupemakapetegairo uritira witiya ara.</VERS>
      <VERS vnumber="11">Nona aung ni aune Sisaria nape atu emo etama ai puro nana-una baungnogaro mitena auna kasa yeteya ara.</VERS>
      <VERS vnumber="12">Kasa yeteya Oweno mene na eno eyero sesiya, ‘Ning awong aune babarinasani kotung-katung oko yase.’ Ayero sesi otao mani 6 mene na aune demabaungno kasa yero Koniliora gare witenane ara.</VERS>
      <VERS vnumber="13">Witenane ge ungwe eyero yetiya, ‘Angelo mene garo nana-una witiro na enoeyero sesiya, “Ning mani iyengti Yopa nape baungno Simon yazo nuna zoPetoro awiya sero puro bumae.</VERS>
      <VERS vnumber="14">Puro baya ning aune dubu nina niye ge tugata yai nigaya Tuwa Bayau meneniye sorero pumariniya.” Angelomene na eno ayero sesiya.’</VERS>
      <VERS vnumber="15">Konilio mene ayero sesi giro na ge tugata nasani mitena, gitau Owenonaname-una wosina, deka ayero nunae-una wosiya ara.</VERS>
      <VERS vnumber="16">Wosi giro nane Tuwa mene ge eyero sena awiya kotumena, ‘Yohane mene niyege ou susunoiya, arata Tuwa Bayau mene Oweno niye eno pugariniya.’</VERS>
      <VERS vnumber="17">Name Tuwa Kristo tumo diwangne Oweno name eno pugaina, Oweno dekaongkaawiya awong eno pugai giro na wosao eyao emimene nono yero Tuwa Bayau awangsarineni?”</VERS>
      <VERS vnumber="18">Petoro mene ayero sinasani awong tugata yenu nigiro yo nunae ozenu TuwaBayau bowi nasani eyero sewa, “Arare Tuwa Bayau mene emo Yuda oko dema dubodarawa yero nao me iwaing auna gerao yero naese sinoiya ara.” Ayero sewaarauwa.</VERS>
      <CAPTION vref="19">Tuwara ge puro baung Antiok nape yewa.</CAPTION>
      <VERS vnumber="19">Iwo mene Stiwen dero Yesura dubu auna ena dero tunewa zanero ena Fonisiatawingna, ena Saipras gutura bamuwa, aune ena Antiok nape bamuwa ara. Baungno atu nasani Tuwara ge awiya Yuda emo eno gege tugata yewa ara.</VERS>
      <VERS vnumber="20">Ayero newa nunae-una mokora Saipras guturata Sairini tawingna ge nigaoemo bauno ena awong amimene Antiok nape kasa yero emo Yuda oko aune demanasani Tuwa Bayaura Bowi Iwaing tugata yewa ara.</VERS>
      <VERS vnumber="21">Tuwara putoung nunae-una mitina, arare ge tugata yewa emo bauno dububainakama mene ge awiya nigiro Tuwa tumo diro dubu nuna yewa ara.</VERS>
      <VERS vnumber="22">Dubu nuna yewa auna bowi awiya Yesura dubu Yerusalem atu nasani nauwaamimene nigiro Banaba iyengtiwa Antiok nape baungna ara.</VERS>
      <VERS vnumber="23">Baungno kasa yero Tuwa Bayaura mono bowire nunae-una mitina awiya giroyawa yawa nasani dubo nunae mene Tuwa Bayau iniro baingtaese sero awongyupunasani ge tugata-magata yena.</VERS>
      <VERS vnumber="24">Banaba nung emo iwaing. Moko nuna-una Owenone tumo diyaore mene be buna. Arare napo auna emo bauno daigairo amimene Tuwara una susumuwa arauwa.</VERS>
      <VERS vnumber="25">Arare Banaba nung Saulo tamari sero Taso nape baungna.</VERS>
      <VERS vnumber="26">Baungno taunu dema Antiok bamuwato ara. Awongto Yesura dubu aune dematairo dawang zo atu nasani emo bauno daigairo aeno ge tugata yero nasaninauwato ara. Yesura dubu Kristen ayero sero nowa, yazo awiya Antiok nape atumena sewa tau yena.</VERS>
      <VERS vnumber="27">Be aune porofete emo ena mene Yerusalem atu iropuro baung Antiok napeyewa ara.</VERS>
      <VERS vnumber="28">Nunae-una emo zo yazo nuna Agabo, nung Oweno mene kotumao pugainu girodopero tawing sero sero auna atu dora botiyo bainakama kasa yarinena aunabowi sena. (Dora botiyo awiya Roma emo tuwa Klodio nauna aune kasa yena.)</VERS>
      <VERS vnumber="29">Arare Kristen dubu awong ge awiya nigiro titiwing awena gosinasani aunateng moni kora yero pu dekaongna gairo Yudaya tawingna otao mani eno pugayababaise sewa tau yena ara.</VERS>
      <CAPTION vref="30">Herode mene Yakobo dero Petoro bunena.</CAPTION>
      <VERS vnumber="30">Arare moni pu dekaongna gaiwa awiya Banabato Saulora waweng pugaiwa purobaungno dubu auna simai yero nasani nauwa aeno pugaiwato pumuwa arauwa.</VERS>
    </CHAPTER>
    <CHAPTER cnumber="12">
      <VERS vnumber="2">Ayero nasani senu Yohanena tato Yakobo awiya iwi mene dewa magayena ara.</VERS>
      <VERS vnumber="3">Ayero yena aeno Yuda emo yawa yawa yewa giro pasena zo susuuno senuPetoro dema bunero bunao gare pugaiwa ara. Be awiya Magayao mene awongDaigaina auna oregao be yenu Yuda emo yis seminiro newa aune bunena ara.</VERS>
      <VERS vnumber="4">Herode mene Petoro bunero eyero kotuna, “Magayao mene awong Daigainaauna oregao be nunae aung yai aune na Petoro dari sero puro emo baunonaditira atu koto yarinena.” Ayero kotupu nasani senu bunao gare pugaiwagorobo emo dubu 4 mene diya yewa. Dubu zo gorobo emo 4, dubu zo gorobo emo<style fs="super">4</style>, ayao amimene nung diya yewa.</VERS>
      <VERS vnumber="5">Petoro bunao gare mitinu Tuwara dubu mene nung eno isa susuuno sao gegesinewa Tuwa Bayaura una witao gege wiwiti nauna arauwa.</VERS>
      <CAPTION vref="6">Angelo zo mene Petoro bunao gare atu besena.</CAPTION>
      <VERS vnumber="6">Koto yaora be nugu yenu Herode mene eyero kotuna, “Iya gai na Petoropuro kasa yana garineya.” Ayero kotupunasani awinenu ping aune gorobo emoetobe mene Petoro seni etobe mene bunero puro awinewato, gorobo emo ena menezo garo be bautara atu dopero bunao garo diya yewa ara.</VERS>
      <VERS vnumber="7">Dopero mitiwa Tuwara angelo zo mene garo mokora atu mena kasa yena. Kasayenu garo moko waegatinenu aune angelo mene Petoro uwero eyero sena, “Menairopung.” Ayero sinenu Petorora wawongna atu seni etobe mitiwato awiyabesewato ara.</VERS>
      <VERS vnumber="8">Seni besero wosiwato angelo mene Petoro eno eyero sena, “Ipura geingnina diro te soga tera pugai.” Ayero senu yenu aune angelo mene nupemasena, “Taung wori nina imoko wosogairo na ago ye.”</VERS>
      <VERS vnumber="9">Ayero senu giro ago nasani angelo mene tani nena awiya giginu tani me ineokowata atiyo yaine yena.</VERS>
      <VERS vnumber="10">Awongto bautunete gorobo emo zo daigairo nupema zo daigairo bautunetegaro be napo kakame babao aeni mene yao auna kasa yewato garo be nuka nutopeapenu kasa daung yewato ara. Kasa daung yero baungno nagibo zo daigairo auneangelo mena tara yena.</VERS>
      <VERS vnumber="11">Ayero yenu Petoro nung kotumao kasa yenu eyero sena, “Yeme gosinena. Tuwa nung angelo nuna iyengti Herodera waweng atu o nupema tani Yuda emomene na eno yari sineya auna atu sorero pupuniya.”</VERS>
      <VERS vnumber="12">Ayero sero susuwa me giro baungno Yohane zo yazo nuna Mak auna ai yazoMaria auna gare kasa yena. Garo auna emo bauno daigairo mene augairo isasinasani mitiwa.</VERS>
      <VERS vnumber="13">Ayero newa Petoro baungno daung atu dopero garo be denu au bauno zo yazonuna Roda nung, “Awe garo be deduniye?” ayero sero kasa yena.</VERS>
      <VERS vnumber="14">Kasa yero Petorora ge mapu nigiro yawa yawa nasani garo be oko apaoyangdoro kapetegairo toiro, “Petoro buro garo be bautara atu doperomitiya,” ayero sero awong tugata yena ara.</VERS>
      <VERS vnumber="15">Tugata yenu nigiro eyero sewa, “Ning dau nesita?” Ayero sewa nung getauyao sena, “Nung meba dopero mitiya ara.” Ayero senu awong eyero sewa,“Awiya ititi nuna mene nita.”</VERS>
      <VERS vnumber="16">Ayero wina-se newa Petoro mene garo be giriri-gariri yao gege nasanimitinu giro garo be apero nung giro awong ge aung yewa.</VERS>
      <VERS vnumber="17">Ayero yewa Petoro mene ge yangduwaese wawong sapiyero Tuwa mene bunaogare atu nung besero puro buna auna ge ungwe yero besugairo aune eyero sena,“Niye ge ungwe nana awiya Yakobo aune otao mani nana ena tugata yepunigae.” Ayero sero awong yangdoro agewa zora baungna arauwa.</VERS>
      <CAPTION vref="18">Herode ipa mene miniwa magayena.</CAPTION>
      <VERS vnumber="18">Iya gainu gorobo emo mene Petoro kau yero“ Tani ewiya noiye? Nupemanung nono yero babiye?” ayero sero susuwa kau yero giro yangduwa.</VERS>
      <VERS vnumber="19">Ayero yewa arata Herode mene kau yero tamaese senu kau yao buro yewaaung yenu giro gorobo emo Petoro diya mitiwa awiya daya magayaese sena ara. Ayero sero aune nung Yudaya tawing doro wosiro baung Sisaria nape yero atunasani nauna ara.</VERS>
      <VERS vnumber="20">Herode nung be aune napo etobe Tayato Saidon auna emo bauno iwo yena. Anenu giro napo auna mamono awong dubo dekaongka yero nung gari bamuwa ara. Baungno kasa yero ge kora yari sero Herodera emo gitau yao zo yazo nunaBilasto nune awong soremaise sewa giro nung awong soreuna. Gitau awongHerodera tawingna atu wo ma zuma gaero pupunasani nauwa, arare ge kora yeronupema tairo nari sewa ara.</VERS>
      <VERS vnumber="21">Ge kora yari sewa Herode mene ge abena saora be pugaina. Be awiya bunugiro taung nuna siuno yero baingtiro emo tuwa adumaora ura nuna-una atuadungno mitasani ge taung puro witaora sinasani emo tugata yena.</VERS>
      <VERS vnumber="22">Tugata yenu emo bauno apakana amimene wawa sero eyero sewa, “Ge awiyaemo zora ge ine okowata, Tuwara ge ine niya.”</VERS>
      <VERS vnumber="23">Ayero sewa Herode mene emo baunona ge oko awang sao Tuwa Bayau daigaina, aeno Tuwara angelo zo mene nung mena no daine yena. Ayero yenu ipa meneminiwa magayena arauwa.</VERS>
      <VERS vnumber="24">Tuwa Bayaura ge mene zo wisika sero soma sero baungna ara.</VERS>
      <CAPTION vref="25">Banabato Saulo burora iyengtiwa bamuwato.</CAPTION>
      <VERS vnumber="25">Banabato Saulo awongto Yerusalem nape atu buro sao awiya teng yewatoaung yenu awongto nupema Antiok nape kapetegari nasani Yohane zo yazo nunaMak awiya puro dema bamuwa arauwa.</VERS>
    </CHAPTER>
    <CHAPTER cnumber="13">
      <VERS vnumber="2">Awong wari be zore nona semininasani Tuwa bowi newa Oweno mene ge eyerosena, “Banabato Saulo eno buro ge sewang awiya yaetose na eno nasani burorapugaipu.”</VERS>
      <VERS vnumber="3">Ayero senu nona seminiro isa sinete wawong nunae ziye nunato una pugairogao yero burora iyengtiwa bamuwato ara.</VERS>
      <CAPTION vref="4">Banabato Saulo Saipras gutura bamuwato.</CAPTION>
      <VERS vnumber="4">Oweno mene awongto burora iyengtinu giro wosi wito bera yero bautuneteSelusia nape kasa yewato ara. Atu kasa yero wangna witiro bautunete Saiprasgutura kasa yewato ara.</VERS>
      <VERS vnumber="5">Atu kasa yero napo gitau yao Salamis auna baungno Yuda emora yere ibu enaauna toiro Tuwa Bayaura ge tugata yewato ara. Yohane zo yazo nuna Makamimene awongto aune dema nasani awongto soreuna.</VERS>
      <VERS vnumber="6">Awong atu iropuro ang yero gutu busero Pefos nape kasa yewa. Atu kasayerogoe-isika yao emo zo yazo nuna Bara-Yesu awiya tamuwa. Nung Yuda emo. Nungnuka nutope, “Na Tuwa Bayaura porofete zo,” asinasani nauna, arata nungTuwa Bayaura porofete okowa.</VERS>
      <VERS vnumber="7">Emo amimene diya emo baina zo yazo nuna Sesias Polas auna otao yeronasani nauna. Diya emo nung kotumao bainane. Nung Tuwa Bayaura ge nigarisero arataungno giro Banabato Saulo yunu garo nuna-una witiwato ara.</VERS>
      <VERS vnumber="8">Nung awongto yunu witiwato goe-isika yao emo Elima( yazo awiya Grik ge. Grik emo mene goe-isika yao emo apakana awiya Elima asinasani nauwa), nunediya emo aeno Tuwara ge sorinasani awongto awang sena ara.</VERS>
      <VERS vnumber="9">Ayero yenu Saulo, yazo nuna zo Paulo asinasani nauwa, nung awiya Owenonaputoung mene moko nuna-una atu toiro bebunu nung Elima anuwing nasani eyerosena,</VERS>
      <VERS vnumber="10">“Ning Sandara mani. Ning etutero naora iwo emo. Dubo nina-una atuetegaore mekore mene be bumao. Ning Tuwara ge me darawa yasa ge iwao yaiseyero nosa.</VERS>
      <VERS vnumber="11">Arare Tuwara putoung abena nina-una yeme kasa niya. Ning diti gumayariniya. Wari be ena ning warira waegao oko gao narinesa.” Ayero senu menakara diti guma yenu ziru-ziru nasani wawong mene inigi-inigi nasani emo zowawong nuna iniro nagibo gitau yaise kau yero baungna.</VERS>
      <VERS vnumber="12">Tani awiya kasa yenu diya emo mene giro Tuwara ge giginu putoungne yenugiro Yesu tumo dina ara.</VERS>
      <CAPTION vref="13">Paulo mene Antiok napo zora atu Yuda emo ge tugata yena.</CAPTION>
      <VERS vnumber="13">Paulo aune emo mani nuna awong Pefos napo yangdoro nupema wangna witirobautunete baungno Pamfilia tawingna napo zo yazo Pega auna kasa yewa. AtuYohane Mak mene awongto yangdoro Yerusalem nape kapetegairo baungna ara.</VERS>
      <VERS vnumber="14">Ayero yenu awongto Pega napo yangdoro bautunete Pisidia tawingna Antioknapo zo auna kasa yewato. Kasa yero atu newato Sabat iya be zo bunu giroawongto Yuda emora yere ibura toiro adungno mitiwato ara.</VERS>
      <VERS vnumber="15">Atu mitiwato yere ibura simai mene sao tauyao gere porofetera ge gayaoena awiya zazagairo aung yero mani zo sewa baungno awongto eno eyero sena,“Otao, Tuwara ge susuwa ena kotupuneitota, awiya seputo niganene.”</VERS>
      <VERS vnumber="16">Ayero sewa Paulo mene iropuro ge duwaese wawong mene sapi yero eyerosena, “Isreli otao mani nana, niye erita ena Tuwa Bayau sou yero nowa aenosana nigipu.</VERS>
      <VERS vnumber="17">Name Isreli emo auna Tuwa Bayau mene aya-ewowo naname pungnu Iziptawingna atu newa senu wisika sewa. Ayero yewa putoung nuna mene atu yunopuro buna.</VERS>
      <VERS vnumber="18">Ayero yero eu yanawira atu puro nasani wo ma mene uninasani naunu naweduwa dawang 40 ayero aung yena.</VERS>
      <VERS vnumber="19">Ayero yero Kenan tawingna atu emo dubu 7 mitasani nauwa, awiya dero aungyero senu aya-ewowo naname mene tawing awiya gagau sero maungne maungne yeropuro nasani nauwa ara. Ayero mitawe duwa dawang 450 aung yena.</VERS>
      <VERS vnumber="20">Kenan tawingna atu nauwa gitau yao emo pugatinaunu puro nawe duwaporofete Samuel kasa yena ara.</VERS>
      <VERS vnumber="21">Kasa yenu emo tuwa pumari sewa giro Tuwa Bayau mene Benzaminna duburaatu Kisira mani Saulo senu emo tuwa nunae yero dawang 40 awong gitau yeronasani nauna ara.</VERS>
      <VERS vnumber="22">Ayero nawe dunu Tuwa Bayau mene senu Saulo nung emo tuwa yaora buroyangdunu Tuwa Bayau mene Dawidi maze emo tuwa nunae pugaina. Pugairo nungeno ge eyero sena, ‘Zesira mani Dawidi kotumao nanato dekaongka ara, araresana ge nana dipunariniya.’</VERS>
      <VERS vnumber="23">Ayero sena, arare Dawidira saisibuna awena una towang atu zo mene kasayero name Isreli emo baunona Sorao Emo yaise senu tauyena. Ge senu tauyenaawiya me yaise Tuwa Bayau mene senu Yesu kasa yena.</VERS>
      <VERS vnumber="24">Yesu emo baunona towang oko kasa yaore, gitau Yohane mene Isreli emobauno apakana dubo darawa yaya ge ou suwari sero ge tugata nasani yero naunaara.</VERS>
      <VERS vnumber="25">Yohane mene buro nuna sao awiya nawe besugati nasani awong eno ge eyerotugata yena, ‘Na maze nungta sero sinowa, na emo awiya okowata. Nung agobumariniya. Nung witao, arare nane te soga nuna dutugana teng oko yariniya.’Yohane mene ayero sena ara.</VERS>
      <VERS vnumber="26">Otao mani nana, Abrahamna saisibuna niye erita ena Tuwa Bayau sou yeronowa, sana nigipu. Tuwa Bayau mene name kora yero noiya auna bowi awiyananame una atu pugainu kasa yena ara.</VERS>
      <VERS vnumber="27">Yerusalem nape atu nowa awong aune gitau yao nunae amimene Yesu nungSorao Emo awiya oko giro baingtao nasani porofetera ge gayao awiya Sabat iyabe sero zazagairo nigiro ayero nowa, awiya dema oko gao nasani nung iworawaweng pugaiwa. Awong ayero yewa porofetera ge awiya me yena ara.</VERS>
      <VERS vnumber="28">Awong pasena nuna kau nasani susuwa zo oko tamao yewa. Arata sainebagewera yero Pilato mene tebeba dai magayaise sewa.</VERS>
      <VERS vnumber="29">Ayero sewa Roma emo mene Tuwa Bayaura ge gayao nung eno sao auna tengyero besugaiwa. Ayero yewa ena mene nung i pasaora atu batagairo puro pubiritira gaiwa.</VERS>
      <VERS vnumber="30">Arata Tuwa Bayau mene nung magayaora atu uwenu seka yero iropuna.</VERS>
      <VERS vnumber="31">Iropuro emo bauno ena gitau nung aune dema Galilaya tawingna atuYerusalem nape dema bamuwa nunae-una atu kasa naunu gosinauwa. Ayero nawedunu wari be daigairo aung yena. Arare kasa yenu gigiwa awong amimene bowisao emo nuna yero bowi nuna Yuda emo eno keregatinowa.</VERS>
      <VERS vnumber="32">Aeno nae etu buro Bowi Iwaing niye eno eyero tugata nenane era: NonaTuwa Bayau mene gitau aya-ewowo naname eno pugari senu tauyena,</VERS>
      <VERS vnumber="33">nona awiya name saisibuna nuna nonane aeno pugaina. Awiya nung Yesuuwenu iropunu nona awiya name eno pugaina. Ge gayao awiya namba tu Sam aunaatu eyero gayao mitiya, Ning awiya Mani nana ara. Na yeme Maung nina nena.</VERS>
      <VERS vnumber="34">Yesu uwai seka yero iropuro nete ago magayao nupema oko tamari niya aunaTuwa Bayau mene ge eyero sena, Na nona ipu ewa-gaewa yao Dawidi eno pugari sewang tauyena auna me awiyaniye eno pugarinena ara.</VERS>
      <VERS vnumber="35">Ora ge gayao zo eyero mitiya era, Ning emo nina dang awiya oko yangduwasa gung yero wurupariniya.</VERS>
      <VERS vnumber="36">Name Dawidira ungwe eyero nigiti nonane ara: Nung Tuwa Bayau mene burosena awiya emo bauno dubu nuna eno yero besugairo magayena. Magayenuaya-ewowo nuna-una biritira atu pugaiwa gung yero wurupuna.</VERS>
      <VERS vnumber="37">Arata emo Tuwa Bayau mene uwenu iropuna amimene oko gung yero wurupaoyena.</VERS>
      <VERS vnumber="38">Otao mani nana, sana nigipu. Tuwa Bayau mene emo awiya eno nasani pasenaninae disariniya. Auna bowi nuna mene ninae-una atu kasa yero niya ara.</VERS>
      <VERS vnumber="39">Mosera sao tauyao ge mene pasena ninae-una bunao besao ine oko mitiya. Arata Yesu tumo diyaya aune pasena ninae-una bunao apakana besariniya.</VERS>
      <VERS vnumber="40">Ora porofete mene ge gaewa ge amimene ninae-una me yoiye sero, niye girobaingtipu. Ge awiya eyero mitiya era,</VERS>
      <VERS vnumber="41">Oiye, Tuwara ge awang sao emo, niye giro yangka sero yoreba magayepu. Na Tuwa Bayau mene buro zo niye naya be aune yarinena. Buro auna bowi awiya zo mene sai niye nigiro gaya me oko yariniya. Ge gayao ayero mitiya.” Paulo mene ayero sena ara.</VERS>
      <VERS vnumber="42">Pauloto Banaba awongto yere ibura atu kasa daung yari sero newato emomene Sabat iya be zora atu ge dekaongka awiya nupema tugata yaetose sewaara.</VERS>
      <VERS vnumber="43">Ayewa awong augaora atu wosiro Yuda emo daigairo aune emo ena Yuda meneyaine yero nasani nauwa awong amimene awongto ago yewa giro Pauloto Banabamene awong Tuwa Bayaura soremao awiya tumo diro naese wini ge sewato ara.</VERS>
      <VERS vnumber="44">Sabat iya be nunae zo kasa yenu emo napo auna daigairo amimene TuwaBayaura ge nigari sero augaiwa.</VERS>
      <VERS vnumber="45">Augaiwa Yuda emo mene emo bauno diti bainane amimene atu augaiwa awiyagiro kotumao meko Paulo eno puro ge nuna puro wosaine nasani nung giro seroizewa ara.</VERS>
      <VERS vnumber="46">Ayero yewa Pauloto Banaba awongto tau yero ge sinasani eyero tugatayewato, “Yuda emo niye Tuwa Bayaura ge gitau nigaese sao mitiya ara. Arataniye nika niyetope awang sinasani‘ Nae nao me iwaingna gerao yaine yao tengoko,’ ayero sineya, arare nato niye doro emo Yuda oko auna-una babari nenatoara.</VERS>
      <VERS vnumber="47">Tuwa mene wini ge nae eno eyero sena, Nane ning emo Yuda okora waegao ine yasese pugaingwa. Arare emo bauno tawing sero sero yero nowa awong aeno ge tugata yasa sorero pumane.”</VERS>
      <VERS vnumber="48">Ayero sewato emo Yuda oko amimene nigiro dubo iwaing yenu Tuwara ge enoyawa yawa nasani dawong yawero nigiwa ara. Nao me iwaingna gerao mene Yesutumo diwa ara.</VERS>
      <VERS vnumber="49">Ayewa Tuwara ge mene tawing auna atu napo sero sero teng yero baungna.</VERS>
      <VERS vnumber="50">Arata Yuda emo mene ge iwero ge pasinasani bauno ena yazore Yuda emoaune yere sinauwa arita napora emo gitau yao auna dubo gaewa ara. Ayero yerotairo Pauloto Banaba iwo nasani tawing nunae-una tanona atu tunewa bamuwatoara.</VERS>
      <VERS vnumber="51">Bautu nasani pasena nunae-una mitina awiya gaese sero awong pu bautaragairo te nunato una atu popo nunae dureregaiwato wosinu Aikoniam napebamuwato ara.</VERS>
      <CAPTION vref="52">Pauloto Banaba Aikoniam nape atu ge tugata yewato.</CAPTION>
      <VERS vnumber="52">Yesura dubu Antiok nape atu nasani nauwa amimene yawa yawa bainakamayewa. Nupema Oweno mene nunae-una mokora bebuna arauwa.</VERS>
    </CHAPTER>
    <CHAPTER cnumber="14">
      <VERS vnumber="2">Arata Yuda emo ena awong Tuwara ge awang sero emo Yuda oko ena dubo gaewaKristora dubu eno tini kapao pumuwa.</VERS>
      <VERS vnumber="3">Arata awongto saineba sero ino ena napo auna atu nasani nauwato ara. Atunasani Tuwara una desetiro ge nuna awang yao aung sinasani mono nuna-unabowi ge tugata nauwato Tuwa mene ge nunato awiya ge me, awiya gaese seroawongto soreunu tani putoungne ena yewato ara.</VERS>
      <VERS vnumber="4">Ayero yewato napo auna emo awong gausero ena Yuda emore taiwa, enaaposolo etobe aune taiwa.</VERS>
      <VERS vnumber="5">Ayero yewa giro emo Yuda oko ena aune Yuda emo ena aune gitau yao nunaeamimene aposolo etobe aeno nao meko yari sero o daba mene dari sero ge tiwaara.</VERS>
      <VERS vnumber="6">Ayero yewa giro awongto napo awiya mena yangdoro baung Likonia tawingnayewato ara. Tawing auna atu nasani Listera napeta Derebe napeta napo enanabaungno</VERS>
      <VERS vnumber="7">Bowi Iwaing sero bautunasani nauwato arauwa.</VERS>
      <CAPTION vref="8">Pauloto Banaba Listera nape atu ge tugata yewato.</CAPTION>
      <VERS vnumber="8">Listera nape atu emo zo mitauna nung te magayao. Nung aira tiyangna atudeka ayao kasa yero ura dekaongna atu puma-sauma yao aung adungno gegemitasani nauna.</VERS>
      <VERS vnumber="9">Adungno mitasani Paulo mene emo bauno eno ge tugata nena awiya nigitinasani mitinu Paulo mene diti ye nuna-una gairo tumo diyao nuna gigina awiyanung kara iwaing yaine yao teng awiya gigina.</VERS>
      <VERS vnumber="10">Giro yanakana yau sero eyero sena, “Ning te nina itetiro patiro iropurodope.” Ayero senu emo awiya mena iropuro ang yero puma-sauma yena.</VERS>
      <VERS vnumber="11">Ayero yenu emo dubu bainakama awong Paulo mene tani yena awiya giro wawasero Likonia ge nunae-una eyero sewa, “Uritira Tuwa mene emo ine yeronaname-una kasa yero miteyato era.”</VERS>
      <VERS vnumber="12">Ayero sinasani Banaba maze tuwa etegao nunae zo yazo Zus auna yazo sewa. Anasani Paulo mene ge daigairo sinasani nauna, aeno tuwa etegao nunae zoyazo Hemis auna yazo sewa.</VERS>
      <VERS vnumber="13">Tuwa etegao yazo Zus auna zawing pugao ibu napo atura mitina. Ibu aunazawing pugao emo amimene senu bulimakao dire aune i wuzi piyao enane purowosiro goma towao bera atu aposolo etobe aeno zawing pugari sero yewa.</VERS>
      <VERS vnumber="14">Ayero yewa Banabato Paulo mene nona awiya giro dubo mininasani taungwori nunato iniwato kerenu suno baung emo dubu baina auna-una towang yero gepuro suwamuro eyero sewato,</VERS>
      <VERS vnumber="15">“Oiye, niye noeno ayero nei? Nato emo gege. Nato niye ine ara. Niyetuwa etegao awiya yangdoro Tuwa naore awiya tumo diyaese Bowi Iwaing nunaniye eno sinenato. Nune uritire tawingne witore nona apakana yero aung yena.</VERS>
      <VERS vnumber="16">Gitau nasani nauwa be aune emo dubu sero awong niginu nao susuwa gititaungno nasani nauwa.</VERS>
      <VERS vnumber="17">Arata nung susuwa nuna oko pungyena. Susuwa nuna gaese mono iwaingnenasani sinoi uritira atu wa wowosinoi zamena simena kasa yero noi niyemininasani yawa yawa yero nasani yero nowa ara.”</VERS>
      <VERS vnumber="18">Aposolo etobe mene ge ayero sinasani awongto eno zawing pugao awangsewato awong ge nunato daine yewa arauwa.</VERS>
      <CAPTION vref="19">Paulo daba mene dewa.</CAPTION>
      <VERS vnumber="19">Ayero yewa awongto atu newato Antiok napo zora-ta Aikoniam napora Yudaemo ena kasa yero emo bauno dubo uwero awong tairo Paulo daba mene dewa ara. Dewa magayenuta ayero sero watiuno puro baungno napo bautara atu pugaiwa.</VERS>
      <VERS vnumber="20">Atu pugaiwa mitinu Yesura dubu mene au gairo nung ziuno mitiwa nungiropuro napo auna nupema toiro baungna. Ayero yenu iya gainu nung Banabapuro napo awiya doro Derebe nape bamuwato ara.</VERS>
      <VERS vnumber="21">Baungno atu Bowi Iwaing sewato emo daigairo mene nigiro Yesura dubu yewaara. Ayero yewa awongto nagibo bamuwato deka auna yesese yero Listera, Aikoniam, Antiok nape kasa yero bamuwato ara.</VERS>
      <VERS vnumber="22">Nape kasa yero Yesura dubu tauyaese o tumo diyao nunae tauyero mitaisesero wini ge ena sewato ara. Wini ge sinasani eyero sewato, “Name yayaratame atu nete Tuwa Bayau nata Tuwa yero noiya auna nape babanenese saoara.”</VERS>
      <VERS vnumber="23">Ayero sinasani napo dekaong dekaong auna atu emo ena yangtagairo puronona seminiro isa sinasani aune emo awiya dubura gitau yao yaese sero burorapugaiwato ara. Burora pugairo Tuwa tumo didinauwa auna waweng pugati nasaniTuwa eno isa sero aune doro bamuwato arauwa.</VERS>
      <CAPTION vref="24">Pauloto Banaba kapetegairo Siria tawingna baungno Antiok nape kasa yewato.</CAPTION>
      <VERS vnumber="24">Awongto Pisidia tawing busero bautunete Pamfilia tawingna kasa yewatoara.</VERS>
      <VERS vnumber="25">Atu kasa yero Pega nape atu Bowi Iwaing tugata yero aune wosi Atelianape yewato ara.</VERS>
      <VERS vnumber="26">Atu wosiro wangna witiro bautunete Antiok nape kasa yewato. Gitau napoauna atu Yesura dubu mene awongto Tuwa Bayau mene diya yai buro nuna yaetoseburora iyengtiwa bamuwato ara. Arare buro awiya zayero nawe besugairo nupemayesese yero bumuwato ara.</VERS>
      <VERS vnumber="27">Buro kasa yero Yesura dubu sewato augaiwa Tuwa Bayau mene awongtosoreunu buro yewato, o Tuwa Bayau mene emo Yuda oko eno tumo diyaora nagibogipenu tumo diyaore yewa, auna ge ungwe apakana yero aung yewato ara.</VERS>
      <CAPTION vref="28">Pauloto Banaba ge buro yari sero Yerusalem nape witiwato.</CAPTION>
      <VERS vnumber="28">Awongto be imokore ine Yesura dubu aune dema nasani nauwato arauwa.</VERS>
    </CHAPTER>
    <CHAPTER cnumber="15">
      <VERS vnumber="2">Ayero sewa Pauloto Banaba mene awong gona yewato ge bainakama betinewagiro dubu mene eyero sewa, “Pauloto Banaba aune ge nigao emo ena awong geawiya aposolo dubu ena Yerusalem nape atu nasani gera gitau yao yero nowa, awong auna-una puro babaese.”</VERS>
      <VERS vnumber="3">Dubu mene ayero sero iyengtiwa bamuwa. Bautunasani Fonisia tawing buseroSamaria tawing busero buwagati nasani Yesura dubu atu nasani nauwa aeno geeyero tugata yero bamuwa, “Emo Yuda oko daigairo mene gera mokoratoitineya.” Ayero tugata yewa nigiro yawa yawa bainakama yewa ara.</VERS>
      <VERS vnumber="4">Paulo dubu aune bautunete baungno Yerusalem nape kasa yewa Yesura dubuaune aposolo aune gera gitau yao mene awong arugairo yawa yawa yewa ara. Ayero yewa awong Tuwa Bayau mene soreunu buro yewa me yena aunaungwe-maungwe yewa ara.</VERS>
      <VERS vnumber="5">Ungwe diwa aung yenu Yesura dubu auna ena awong Farisayora dubu aunetairo nasani nauwa amimene eyero sewa, “Emo Yuda oko taung aingso nunaekapaese sao mitiya. Nupema sao tauyao ge Mose mene gaena awiya dimaese serotugata yepu.” Ayero sewa arauwa.</VERS>
      <CAPTION vref="6">Augao bainana atu Petoro mene ge tugata yena.</CAPTION>
      <VERS vnumber="6">Aposolo aune gera gitau yao aune awong ge awiya kora yari sero augaiwa.</VERS>
      <VERS vnumber="7">Augairo ge buro nasani mitiwa Petoro mene iropuro ge eyero tugata yena,“Otao mani nana, gitau buro zayewangne be aune nane Bowi Iwaing emo Yudaoko eno tugata yana nigiro Yesu tumo diyaese Tuwa Bayau mene naname una atuna puro buro auna pugaina, awiya gosineya.</VERS>
      <VERS vnumber="8">Arare na buro yewang Tuwa Bayau nung emora dubo gosinoiya amimene Yudaemo name eno Oweno pugaina deka ayero emo Yuda oko eno pugati nasani tumodiyao nunae teng ayero sena ara.</VERS>
      <VERS vnumber="9">Awong Yuda oko ewe, name Yuda ewe, ayero oko sena. Awong nung tumo diwagiro dubo nunae saero kora nasani name eno yena deka ayero awong eno yenaara.</VERS>
      <VERS vnumber="10">Mosera sao tauyao ge dimao awiya buro mou-mesa yao, arare niye noenoTuwa Bayau gaero gari nasani buro ge awiya Kristen eno pugari sinei? Aya-ewowo naname arita name dema buro ge mou-mesa yao awiya dimao ine tengoko ara.</VERS>
      <VERS vnumber="11">Arata name eyero gosinonane ara: Tuwa Bayau mene Tuwa Yesura mono iwaingauna emo Yuda oko sorero pungna, deka ayero nung name Yuda emo soreropupuniya.” Ayero sena arauwa.</VERS>
      <VERS vnumber="12">Ayero senu emo augaora atu mitiwa awong amimene apakana ge aung yeromitiwa ara. Mitiwa Banabato Paulo mene Tuwa Bayaura burora nauwato be auneemo Yuda okora una atu tani putoungne daigairo yaetose senu yewato auna geungwe yewato arauwa.</VERS>
      <CAPTION vref="13">Yakobo mene ge tugata yena.</CAPTION>
      <VERS vnumber="13">Awongto ge tugata nete sero besugaiwato aune Yakobo mene ge eyero tugatayena, “Otao mani, ge sana nigipu.</VERS>
      <VERS vnumber="14">Tuwa Bayau nung emo Yuda okora una atu emo ena pumai dubu nuna yaesegitau dubo nuna pu nunae-una gaina, auna ge ungwe awiya Simon mene yetinigenane ara.</VERS>
      <VERS vnumber="15">Nung ge sesiya, awiya porofete mene gitau deka ayero sewa ara. Porofetera ge gayao zo eyero mitiya era,</VERS>
      <VERS vnumber="16">Tuwa mene eyero siniya. Nane nete kapetegairo buro Dawidira kouboga wururusao awiya kora yarinena. Boga meko yao awiya nupema inana iropariniya.</VERS>
      <VERS vnumber="17">Emo dubu sero awong dubu nana yaese sewang amimene Tuwa kau yero tamaeseayero yarinena ara.</VERS>
      <VERS vnumber="18">Tuwa nung ge ayero keregairo sero butunasani nauna butunoiya amimeneayero siniya arauwa.”</VERS>
      <VERS vnumber="19">Yakobo mene ayero sero ge susuuno eyero sena, “Arare kotumao nana eyaoera: Emo Yuda oko Tuwa Bayaura una desetiti neya aeno buro ge mou-mesa yaooko puganene.</VERS>
      <VERS vnumber="20">Arata awong nona ewiya yangduwaese sanene. Wo tuwa etegao eno zawingpugao awiya oko minaese; kuma oko yaese; wo dubo aingsinowa maganowa yu okowosao yero nowa auna me oko minaese; wora yu oko minaese. <NOTE type="study">+  15:20  Yerusalem atu augaiwa amimene nona siwongpatige gazewa. Auna etobe awiyaPaulo mene dema gazinauna. Nona awiya era: Kuma yao, aune wo tuwa etegao enopugao. Arata nona etobe ewiya zo Paulo mene oko gazinauna: Wo duboaingsinowa maganowa, aune wora yu. Nona etobe awiya gitau gazewa, arata agogazao ge oko pugao yewa, auna susuwa era.  Tuwa Bayau nung sao tauyao ge Mose eno pugaina be aune eyero sena, “Naoawiya wora yura atu mitiya, arare yu soyariniya, awiya wo magayariniya.”Ayero sero wora yu oko mininaese sena. Arare Yuda emo bauno mene wo deroaune yu oko mininauwa. Aeno Yerusalem atu augaiwa amimene emo Yuda oko awongdema wo dero wora yu oko minaese sero gazao ge pugaiwa ara. Awiya Yuda emobauno mene gaya meko yoiye sero ayero yewa ara.</NOTE> Awong nona ayaoawiya yangduwaese sanane tauyai igi zo gaero puganene.</VERS>
      <VERS vnumber="21">Awiya susuwa eeno yanene: Mosera sao tauyao ge awiya yemaoko otu naposero zazagairo susuwa keregati nasani butunasani nauwa. Yeme deka ayeroSabat iya be sero yere ibu sero zazagairo nigiti nonane, arare Mosera saotauyao ge oko wosari niya.” Ayero sena arauwa.</VERS>
      <CAPTION vref="22">Awong igi zo emo Yuda oko eno pugaiwa.</CAPTION>
      <VERS vnumber="22">Arare aposolo aune gera gitau yao awong dubura emo apakana tugata yewanigiwa teng yenu nunae-una emo etobe pumuwa. Emo etobe awiya puro PaulotoBanaba aune dema igi puro Antiok nape babaetose sewa. Emo pumuwa auna zoyazo nuna Yuda. Yazo nuna zo Basaba. Zo yazo nuna Sila. Awongto dubura gitauyao yero nasani nauwato ara.</VERS>
      <VERS vnumber="23">Awong awongto puro igi zo eyero sinasani gaero pugaiwa. “Ge nigao otaomani ninae aposolo aune gera gitau yaore nae ge nigao otao mani nanae emoYuda oko Antiok napora Siriato Silisia tawingna atu nowa, niye arugatinasani igi ewiya pugati nenane ara.</VERS>
      <VERS vnumber="24">Nanae-una atu emo ena buro niye taung aingso kapaese sero tugata nasanikotumao ninae sisigaiwa, awiya nigiwangne. Arata nae ayero yaese oko sao.</VERS>
      <VERS vnumber="25">Arare nae ge awiya nigiro augairo ge teng sero emo etobe taungnoninae-una iyengtiti nenane. Awongto otao naname etobe Pauloto Banaba aunedema iyengtenane butuneya ara.</VERS>
      <VERS vnumber="26">Pauloto Banaba mene Tuwa naname Yesu Kristo eno nao nunato beba gerayewato ara.</VERS>
      <VERS vnumber="27">Arare emo etobe tamenane awiya Yudato Sila. Awongto ninae-una buro gegainenane ge dekaongka awiya be mene tugata yayato nigarineya.</VERS>
      <VERS vnumber="28">Oweno mene siniya nae niye eno buro ge mou-mesa yao zo oko susumarinenane. Wini ge ewiya gege pugari sero sesenane teng yetiya ara.</VERS>
      <VERS vnumber="29">Niye wo tuwa etegao eno zawing pugao auna goita wora yuta wo duboaingsao magayao yu mokora mitao, awiyata kuma yao, awiya yangdoro baingtipu. Nona awiya yangduwarineya, awiya iwaing yariniya. Ge karauwa. Tuwa aune demaneupu.”</VERS>
      <VERS vnumber="30">Ayero sero gaero aune dubu mene emo iyengtiwa bamuwa ara. Bautunetebaungno Antiok nape kasa yero Yesura dubu yau sewa augaiwa igi pugaiwa.</VERS>
      <VERS vnumber="31">Pugaiwa zazagairo wini ge sero gaewa awiya giro dubo iwaing yenu yawayawa yewa ara.</VERS>
      <VERS vnumber="32">Nupema Yudato Sila awongto porofete yero nauwato, arare awongto gedaigairo tugata nasani Yesura dubu soga yewato tau yewa ara.</VERS>
      <VERS vnumber="33">Awongto iya be ena atu nete aune emo awongto iyengtiwa auna-una nupemakapetegairo babari sewato giro dubo iwaingne yawa yawa nasani iyengtiwa.</VERS>
      <VERS vnumber="34">[Arata Sila mene zo awong aune dema katu mitari sena arauwa.]</VERS>
      <VERS vnumber="35">Pauloto Banaba awongto Antiok nape mitauwato. Atu mitasani emo ena aunedema tairo Tuwara ge tugata-magata nasani nauwa arauwa.</VERS>
      <CAPTION vref="36">Pauloto Banaba gausewato.</CAPTION>
      <VERS vnumber="36">Atu nawe Paulo mene Banaba eno eyero sena, “Nao gitau Tuwara burorabautunasani Tuwara ge tugata yewangno napo sero otao mani nanao kasa yewaawong nono nowi awiya baungno gainano.”</VERS>
      <VERS vnumber="37">Ayero senu giro Banaba mene Yohane Mak awongto aune dema babaise senaara.</VERS>
      <VERS vnumber="38">Mak nung gitau awongto aune dema bautunete Pamfilia tawingna atu buroiniro tau oko yao awongto yangdoro yesese yena, arare Paulo mene nungawongto aune dema babao awiya giginu teng oko yao yena.</VERS>
      <VERS vnumber="39">Susuwa auna atu Pauloto Banaba ge betinete gausewato ara. Gausero Banabamene Mak puro wang selire auna witiro Saipras gutura bamuwato ara.</VERS>
      <VERS vnumber="40">Ora Paulo mene zo Sila pungnu Yesura dubu mene awongto Tuwara buroraiyengtiti nasani Tuwa awongto diya yaise wawong nuna-una pugaiwa bamuwatoara.</VERS>
      <CAPTION vref="41">Paulo mene Listera nape atu mani zo yazo Timoti sorenu</CAPTION>
      <VERS vnumber="41">Baungno Siria tawingne Silisia tawingne awiya businasani Yesura dubu enowini ge tugata yero bamuwato arauwa.</VERS>
    </CHAPTER>
    <CHAPTER cnumber="16">
      <VERS vnumber="2">Listera aune Aikoniam napora ge nigao dubu awong Timoti giro aratapunasani nauwa ara.</VERS>
      <VERS vnumber="3">Arare Paulo mene Timoti nung aune dema naise sena. Ora tawing auna Yudaemo nasani nauwa amimene maingna maung nung Grik emo awiya giro aung yewa. Arare Paulo nung Yuda emo mene Timoti giro aratamaese sero taung aingso nunakapena ara.</VERS>
      <VERS vnumber="4">Ayero yero aune iropuro napo sero bautunasani aposolota gitau yao meneYerusalem nape atu sao tauyao ge sewa awiya dimaese sero Yesura dubu tugatayero bamuwa ara.</VERS>
      <VERS vnumber="5">Atu nasani buro yewa Yesura dubu auna tumo diyao tau yena. Ayenu emo enamene wari be sero baungno tairo baungno tairo ayero yewa dubu bainakama yewaarauwa.</VERS>
      <CAPTION vref="6">Paulo mene atiyo yero Masedonia emo zo gigina.</CAPTION>
      <VERS vnumber="6">Awong Asia tawingna atu ge tugata yari sewa Oweno mene awang senu giroFirizia tawing aune Galata tawing auna towang bamuwa.</VERS>
      <VERS vnumber="7">Baungno Misia tawing tani yao auna kasa yero Bitinia tawingna babari yewaYesura Oweno mene deka atu babao awang sena.</VERS>
      <VERS vnumber="8">Awang senu giro awong Misia tawing busero baungno wito bago enabara atuTroas nape kasa yewa ara.</VERS>
      <VERS vnumber="9">Atu kasa yero pingne Paulo mene atiyo yero nona eyero gigina: Masedoniaemo zo mene nuna-una benaungna atu dopero wawa sero ge eyero sena, “Ningbuwagairo bung Masedonia tawingna yero nae soremase.”</VERS>
      <VERS vnumber="10">Paulo nung nona awiya giginu eyero sewangne, “Tuwa Bayau mene nameMasedonia tawingna baungno Bowi Iwaing tugata yanenese siniya ara.” Ayerosero babari sero kora-makora yewangne arauwa.</VERS>
      <CAPTION vref="11">Bauno Lidia mene Kristen yena.</CAPTION>
      <VERS vnumber="11">Nae kora-makora yero wangna witiro Troas napo doro darama ayerobautunete Samotres gutura kasa yewangne. Iya gainu atu bautunete Neapolinape kasa yewangne.</VERS>
      <VERS vnumber="12">Atu wangna atu wosiro bautunete Filipai nape kasa yewangne. Napo awiyaMasedonia provinsra napo baina zo ara. Roma emo mene napo auna maung yeronasani nauwa. Arare nae napo auna wari be ena atu naungwane ara.</VERS>
      <VERS vnumber="13">Atu naungwane Sabat iya be kasa yenu napo bautara ou zo mitoiya auna atueyero sinasani bamuwangne, “Yuda emo isa buro yero nowa auna kakamo zo oupae atu mitita baungno ganene.” Ayero sero baungno atu mani bauno augairomitiwa awiya taungno mitasani ge tugata yewangne ara.</VERS>
      <VERS vnumber="14">Nunae-una bauno zo mene Tuwa Bayau sou yero nasani nauna, yazo nunaLidia. Nung mo yuyao owere zuma bainane auna stowara ai. Nung Tayatairanapora. Bauno awiya Tuwa mene senu kotumao nuna zawagainu nung Paulora gedawong yawero nigina.</VERS>
      <VERS vnumber="15">Ayenu giro nae nung awiso nuna aune awiya ge ou suwewangne aune nung naeeno eyero sena, “Niye na gigeya Tuwara mani me nena, arare garo nana-unawitiro mitao-masi yepu.” Ayero sinasani gewera yenu giro witi garo nuna-unayewangne arauwa.</VERS>
      <CAPTION vref="16">Pauloto Sila bunao gare pugaiwa.</CAPTION>
      <VERS vnumber="16">Be zore nae isa saora kakamo auna bautunewangne soumani baunodi zo menenae tauna. Mani baunodi awiya nung sewa-sewa bauno, nung ititi meko puronasani nona ago emo baunona una kasa yari nauna awiya keregairo nasaninauna. Ayero nasani wau moni watipu naunu butunaunu mamono nuna menepupunasani nauwa ara.</VERS>
      <VERS vnumber="17">Arare nung amimene nae be ozaung taungno nae ago nasani wawa sero eyerosinauna, “Emo emimene Tuwa Bayau bainakama auna buro-mani yero nasaniiwaing yaese auna nagibo niye eno sero gipero ayero nowa.”</VERS>
      <VERS vnumber="18">Wawa awiya wari be giti sinawe dunu giro Paulo nung ge awiya bereya yenugiro kapetegairo ititi meko eno eyero sena, “Na Yesu Kristora bera sanabaunona mokora atu kasa yero baung.” Ayero senu ititi meko awiya mena kasayero bauno awiya doro baungna.</VERS>
      <VERS vnumber="19">Ayero yenu mani baunodi auna mamono mene wau moni nunae kasa yaoranagibo aung yenu giro Pauloto Sila iniro watiuno puro baung napo mokora yeroemo gitau yaora augaora pugaiwa ara.</VERS>
      <VERS vnumber="20">Pugairo zaz eno eyero sewa, “Awongto Yuda emo mene napo naname-una buronapo naname gera yero nowato ara.</VERS>
      <VERS vnumber="21">Ayero nasani tani-butani seka name Roma emo mene yao teng oko, o taniena sao tauyao ge naname mene gaziniya awiya taungno puro neyato.”</VERS>
      <VERS vnumber="22">Ayero sewa emo dubu baina dopero mitiwa amimene awongto eno tini kapaopuro awongto puro iwo newa gitau yao mene taung wori nunato iniwa kerenudutugairo waung mene daese sewa giro</VERS>
      <VERS vnumber="23">waung mene yanakana dero aune etobe deka ayero bunao gare pugaiwa ara. Pugairo awongto awang yero babowito sero diya mene awongto diya yerobaingtaise sewa ara.</VERS>
      <VERS vnumber="24">Ayero sewa giro awongto bunao garo towang daung auna pugairo te nunato ipara wekao mene wekenu awiwato arauwa.</VERS>
      <CAPTION vref="25">Bunao garora diya mene Kristen yena.</CAPTION>
      <VERS vnumber="25">Ping towang singsang gairo aune Pauloto Sila mene Tuwa Bayau yere isaremene bowi newato bunao emo ena mene nigiti nasani mitiwa</VERS>
      <VERS vnumber="26">dumi bainakama ipenu bunao garora ziwong ipenu towao be apakana iwewaemo apakanana bunao besewa ara.</VERS>
      <VERS vnumber="27">Ayero yenu bunao diya mene awao masira atu igo ago yero iropuro towao beapakana iwao gege giro bunao emo zanero aung yewita ayero sero iwi nunageing ipura auna atu ininu gururu senu puro nuka nutope gayari sero nenugiro</VERS>
      <VERS vnumber="28">Paulo mene wawa sero eyero sena, “Taung nina oko gera yase. Nae apakanaayero teng mitenane era.”</VERS>
      <VERS vnumber="29">Ayero senu diya mene damana eno senu awiso nuna damana pugaiwa menabunao garo mokora toiro te-wawong ipenu Pauloto Silara una koing gaina.</VERS>
      <VERS vnumber="30">Ayero yero garo mokora atu yuno puro baungno daung yero awongto atatayero sena, “Emo tuwa nana, na nono yana Tuwa Bayau mene na sorero puro korayariniye?”</VERS>
      <VERS vnumber="31">Ayero senu awongto abena eyero sewato, “Ning aune dubu nina aune TuwaYesu Kristo tumo diyaya aune Tuwa Bayau mene niye sorero puro korayariniya.”</VERS>
      <VERS vnumber="32">Ayero sero nung aune dubu nuna awiya Tuwara ge tugata yewato ara.</VERS>
      <VERS vnumber="33">Tugata yewato nigiro diya amimene ping aune awongto yuno puro baungnowaung iso awiya saero dowena. Ayero yero aune senu awongto nung aune dubununa awiya ge ou suwewato ara.</VERS>
      <VERS vnumber="34">Ayero yewato awongto yuno garo nuna-una puro witiro senu nona saiwaminiwato ara. Be aune diya nung dubu nuna aune awong Tuwa Bayau tumo diwasorero puro kora yenu giro yawa yawa yewa arauwa.</VERS>
      <CAPTION vref="35">Zaz mene sewa Pauloto Sila bunao gare atu kasa yewato.</CAPTION>
      <VERS vnumber="35">Iya gainu zaz mene polis iyengtiwa baungno eyero sewa, “Emo etobe besebabaeto.”</VERS>
      <VERS vnumber="36">Ayero sewa diya mene nigiro Paulo eno eyero sena, “Na nito iyengtanababaetose zaz mene ge pugeya bumiya, arare nito kasa yero baungno mononeneuputo.”</VERS>
      <VERS vnumber="37">Ayero senu Paulo mene polis aeno eyero sena, “Nato Roma emora napo zoraatu kasa yewangto, arare nato Roma emo ara. Arata awong nato tebeba emobaunona ditira atu susuwa nanato oko nigao aune waung mene dero puro pubunao gare geya. Ayero awong nono yero nato opene iyengtitinei? Ayero okomitiya. Nuka nuyetope buro nato saya babaneto.”</VERS>
      <VERS vnumber="38">Paulo ge ayero senu polis amimene yesese yero baungno zaz tugata yewaawong emo etobe Roma emora napo zora atu kasa yewato auna bowi nigiro awangyewa ara.</VERS>
      <VERS vnumber="39">Awang yero nunato una buro awongto yupu nasani kora yero bunao gare atupuro kasa yero napo nunae yangdoro babaetose sewa ara.</VERS>
      <CAPTION vref="40">Pauloto Sila Tesalonika nape bamuwato.</CAPTION>
      <VERS vnumber="40">Ayero sewa awongto bunao gare atu kasa yero Lidiara gare baungno Yesuradubu giro soremao ge ena sinete aune napo awiya yangdoro bamuwato arauwa.</VERS>
    </CHAPTER>
    <CHAPTER cnumber="17">
      <VERS vnumber="2">Arare Paulo mene yere ibura bautunasani nauna deka ayero napo auna atumitasani Sabat iya be etama yere ibu nunae-una toiro awong aune demamitasani Tuwara ge gayao zazagairo sero nigiro ayewa.</VERS>
      <VERS vnumber="3">Ayero nasani Tuwara ge gayao auna susuwa tugata-magata nasani eyero sena,“Sorao Emo naname Kristo amimene yaya taungno magayero aune magayaora atuseka yero iropaise sao awiya ge gayaora atu mitiya, ge awiya Yesura una atume yena. Arare Yesu niye eno keregatinena nung awiya Sorao Emo me ara.”</VERS>
      <VERS vnumber="4">Ayero senu ena mene ge awiya nigiwa me yenu Pauloto Sila aune demasusumuwa. Ayero yewa Grik emo Tuwa Bayau sou nasani nauwa awong daigairomene deka ayero nunae-una susumuwa. Emo gitau yaora angsi daigairo mene dekaayero yewa.</VERS>
      <VERS vnumber="5">Ayero yewa Yuda emo mene awongto gigiwa meko yenu awong emo memeko-mamekoena tebe-tabe nasani nauwa, awiya puro yumuwa augaiwa ge betero ayero yewabaungno Zesonna garo ziuno Pauloto Sila puro emora una waweng pugari serokau yewa ara.</VERS>
      <VERS vnumber="6">Awong awongto kau yero oko tamao yero giro Zeson aune ge nigao ena awiyapuro watiuno baung napo diya yao emo auna-una yero wawa sero eyero sewa,“Emo ena mene emo bauno tawing sero sero auna dubo sisigati nasani yeronowa amimene naname una kasa yeteya.</VERS>
      <VERS vnumber="7">Kasa yeteya Zeson mene awong kopa yero garo nuna-una atu pugai miteya. Awong Roma emo tuwa Sisa auna ge awang sero emo tuwa zo miti siya asineya. Yazo nuna Yesu ara.”</VERS>
      <VERS vnumber="8">Ayero sewa emo bauno aune napo diya emo aune amimene gigiwa meko yenaara.</VERS>
      <VERS vnumber="9">Ayenu awong Zeson emo maingne moni pugaese sewa wau moni diya eno pugaiwapuro awong awang sewa bamuwa arauwa.</VERS>
      <CAPTION vref="10">Paulo mene Beria nape atu ge tugata yena.</CAPTION>
      <VERS vnumber="10">Ture inu Yesura dubu mene Pauloto Sila mena iyengtiwa baung Beria napeyewato ara. Atu kasa yero Yuda emora yere ibu auna toiro ge tugata yewatoara.</VERS>
      <VERS vnumber="11">Napo auna Yuda emo awong ge nigaora dubo eo yaore nasani nauwa. Yuda emoTesalonika nape atu nasani nauwa ayao ine oko. Awong Tuwara ge nigari seroara tapunasani nauwa. Arare Pauloto Sila ge sewato ge nunato meta ge iwao i, ayero sinasani be giti ge auna susuwa tamari sero Tuwa Bayaura ge gayaozazagati nasani nauwa.</VERS>
      <VERS vnumber="12">Ayero yero nunae-una emo bauno daigairo mene Yesu tumo diwa. Ayero yewaGrik bauno yazore daigairo arita Grik emo daigairo mene deka ayero Yesu tumodiwa ara.</VERS>
      <VERS vnumber="13">Paulo mene Beria nape atu Tuwa Bayaura ge tugata yenu nigiwa auna bowinuna mene Tesalonika nape baungnu napo auna Yuda emo mene nigiwa. Nigiroburo Beria nape yero emo bauno dubo uwaya Paulo eno tini kapao pumaese yewa.</VERS>
      <VERS vnumber="14">Ayero yewa ge nigao dubu mene Paulo emo enane mena iyengtiwa napo awiyayangdoro bautunete wito bage kasa yewa. Arata Silato Timoti awongto Berianape katu mitiwato ara.</VERS>
      <VERS vnumber="15">Arare emo Paulo aune dema bamuwa amimene nung Atens nape atu pugaiwaaune Paulo mene awong eno eyero sena, “Niye yesese yero baungno SilatoTimoti saya mena bumaeto.” Ayero senu awong nung yangdoro yesese yerobamuwa arauwa.</VERS>
      <CAPTION vref="16">Paulo mene Atens nape atu ge tugata yena.</CAPTION>
      <VERS vnumber="16">Paulo mene Atens nape atu otao etobe awiya diya nasani tuwa etegao ikewao daigairo mitiwa awiya giro dubo mou yena.</VERS>
      <VERS vnumber="17">Ayenu nung Yuda emora yere ibura toiro Yuda emo awong aune Grik emo enaYuda emore dema nasani nauwa awong aune dema Tuwara ge sero nigiro ayewa. Anasani wari be giti napo kakame atu emo taungno deka ayero ge sero nigiroayewa.</VERS>
      <VERS vnumber="18">Ora napo auna emo nigaore nasani nauwa yazo nunae Epikurian dubu auneStoik dubu, emo amimene Paulo aune dema ge wina-se yewa. Emo ena mene Pauloeno eyero sewa, “Nung tawing sero tepu nasani emora kotumao ewego-papegoyangtaka-betaka yero butunoiya emo ayao amimene buro naname una etu no sarisiniye?” Ayero sewa ena mene eyero sewa. “Nung tawing zora tuwa auna bowisiniya.” Ayero sewa, noeno okowata, Paulo nung Yesura bowi ge aunemagayaora atu iropao auna bowi ge awiya sena aeno awong ge awiya sewa ara.</VERS>
      <VERS vnumber="19">Ayero sero augaora kakamo zo yazo nuna Areo atu yuno puro witiro baungnonapora diya auna towang atu pugairo eyero sewa, “Ning ge seka sinesa awiyanoeno sinesi? Sasa nigari sinenane.</VERS>
      <VERS vnumber="20">Nae ge awiya gitau oko nigaoware nine yeme susuware se niganene.”</VERS>
      <VERS vnumber="21">Atens napo susuware eseware awong ge bowi seka sero nigiro ayero nasaniungwe-maungwe daigairo nasani nauwa.</VERS>
      <VERS vnumber="22">Arare Paulo mene Areo ge sao kakamora atu baungno augaora towang atudopero emo eno ge eyero tugata yena, “O Atens napora emo mani, na susuwaninae eyero gosinena: Niye tuwa agi agi sou yero nowa.</VERS>
      <VERS vnumber="23">Na napo kakamo ninae-una puma-sauma yero nasani tuwa bowi yero nowa aunamasi ninae ena gosinete aita zora owe eyero miti zazagena: ‘Aita ewiya tuwazo name oko gao auna aita.’ Arare tuwa zo niye oko gao sou yero nowa aunasusuwa niye eno keregati nena.</VERS>
      <VERS vnumber="24">Tuwa Bayau nung tawing yero auna tame atu nona apakana pugairobesugaina, nung amimene uritire tawingne auna Tuwa ara. Nung ibu emorawawong mene yao auna atu mitao-masi oko yero noiya.</VERS>
      <VERS vnumber="25">Ora nung nona zo kau nai emo mene buro yero taungno nung eno pugaine yaooko mitiya. Aung ara. Nune gege name eno naore owenone nona apakana awiyapugao gege pugati noiya ara.</VERS>
      <VERS vnumber="26">Tuwa Bayau mene emo dekaongka yenu kasa yena auna dubu nuna daigairokasa yero wisika sero nonane. Kasa yewangne senu tawing sero sero zanerononane ara. Gitau dubu giti oko kasa yaore Tuwa Bayau mene naora be nunaearita tawing nunae-una tano awiya pugaina.</VERS>
      <VERS vnumber="27">Awiya dubo naname mene Tuwa Bayau kau nasani bautunete nung tamanenesekotungno ayero yena. Arata nung ake kowa, nung name emo dekaong dekaong aunanugu atu mitoiya.</VERS>
      <VERS vnumber="28">Name putoung nuna-una atu nasani buro yero nonane. Emo nigaore ninae enamene eyero sewa, ‘Name dema nuna-una atu kasa yao.’</VERS>
      <VERS vnumber="29">Name mani awiso nuna, arare emo awong dubo nunae-una golre silvaredabare mene ititi yero owe-kakawe iwero yero nowa awiya ganane Tuwa Bayauine oko yaise.</VERS>
      <VERS vnumber="30">Emo bauno diga yero nasani naungwane Tuwa Bayau mene name ao-dirobutunauna auna be aung yena. Arare yeme ewiya tawing sero sero emo baunodubo darawa yanenese siniya.</VERS>
      <VERS vnumber="31">Awiya noeno oko, nung be pugainu mitiya awiya kasa yai aune nung emobauno tawing sero sero auna susuwa keregairo abena teng pugariniya. Orataemo zo awega-ziwega yaora buro awiya yaise pugaina. Pugairo tawingna emobauno apakana nung giro baingtanenese sero magayaora atu uwenu seka yeroiropuro noiya.”</VERS>
      <VERS vnumber="32">Paulo nung magayaora atu seka yero iropaora ge senu ena mene nigiro nungpusugairo iwa, arata ena mene zo eyero sewa, “Ge awiya be zore sasaniganene.”</VERS>
      <VERS vnumber="33">Ayero sewa Paulo mene augao nunae yangdoro baungna ara.</VERS>
      <CAPTION vref="34">Paulo mene Korinti nape atu Tuwara ge tugata yena.</CAPTION>
      <VERS vnumber="34">Arata emo ena mene Paulo aune tairo Yesura dubu yewa. Nunae-una naporadiya baina zo yazo nuna Dayonisio, aune bauno zo yazo nuna Damari. Awongtoaune ena dema Yesu tumo diwa arauwa.</VERS>
    </CHAPTER>
    <CHAPTER cnumber="18">
      <VERS vnumber="2">Baungno atu Yuda emo zo tauna yazo nuna Akuila. Nung Ponto tawingna atukasa yena. Awongto bauno nuna Prisila aune dema Itali tawingna atu newatoaune Roma emo tuwa bainakama yazo nuna Klodio mene Roma napo sorero Yuda emobauno apakana awang sena ara. Ayenu awongto napo awiya yangdoro Korinti napebaungno be maingkoka atu mitiwato aune Paulo mene awongto tauna. Taunonunato una baungna ara.</VERS>
      <VERS vnumber="3">Paulo nung seli gaero pugatinaunu moni mene zuma gaero garo nauwa, dekaayero Akuila arore mene nasani nauwato, arare nung garo nunato una atu demamitasani soreuno buro dema yewa.</VERS>
      <VERS vnumber="4">Paulo mene Sabat iya be sero Yuda emora yere ibura toiro Yuda emore Grikemore ge wina-se nasani nenu ena mene ge nuna nigiwa me yena arauwa.</VERS>
      <VERS vnumber="5">Arare Silato Timoti Masedonia tawingna atu bumuwato aune Paulo menetaungna buro yangdoro ge tugata yaora buro tau-tataware yero puro Yesu nungYuda emora Sorao Emo me auna susuwa keregairo sinasani Yuda emo eno tugatayena ara.</VERS>
      <VERS vnumber="6">Ayero yenu Yuda emo awong ge nuna awang sero nung izewa giginu mou yenunung awong puro pu bautara gari sero taung wori nuna ibegainu popo wosinuawong eno eyero sena, “Tuwa Bayau mene be bainana atu niye yangduwari niyaauna susuwa awiya nana okowa, nika ninae gege ara.</VERS>
      <VERS vnumber="7">Na niye yangdoro emo Yuda oko auna-una baungno awong ge tugatayarinena.” Ayero sero awong yangdoro emo zo yazo nuna Titio Zastas, nungGrik emo mene Tuwa Bayau sou yero nasani nauna, garo nuna-una witiromitao-masi yena. Garo nuna awiya Yuda emora yere ibura nugu mitauna ara.</VERS>
      <VERS vnumber="8">Yuda emora yere ibura diya yazo nuna Krispo nung aune awiso nuna awongamimene ge nigiro Tuwa tumo diwa. Nupema Korinti emo daigairo mene Paulorage nigiro Yesu tumo diwa. Tumo diwa giro Paulora dubu mene awong ge ousuwewa ara.</VERS>
      <VERS vnumber="9">Ping zore Paulo atiyo yaine nenu Tuwa mene nung eno eyero sena,</VERS>
      <VERS vnumber="10">“Na ning aune dema nena ara. Emo mene ning eno oko nao meko yarineya. Napo euna emo bauno dubu baina mene dubu nana neya, arare ning awang yaoyangdoro tau yero ge tugata nasani neu. Ge oko yangduwase.”</VERS>
      <VERS vnumber="11">Ayero senu Paulo mene napo auna emo eno Tuwa Bayaura ge tugata-magatanasani nawe dunu dawang zore zo ageware aung yena ara.</VERS>
      <VERS vnumber="12">Galio nung Akaya tawingna diya baina yero nasani nauna be aune Yuda emoawong ge tiro Paulo iwo nasani diyara una puro bamuwa ara.</VERS>
      <VERS vnumber="13">Puro baungno diya eno eyero sewa, “Emo emimene emo bauno sao tauyao gedero Tuwa Bayau sou yaese yupunasani ato sero sinoiya.”</VERS>
      <VERS vnumber="14">Ayero sewa Paulo mene ge abena sari sero yenu Galio mene Yuda emo enoeyero sena, “O Yuda emo, emo emimene tani mekota pasena mou-mesa yao tamatisiya, awiya na ge ninae nigana teng yatiya.</VERS>
      <VERS vnumber="15">Arata niye ge gayao ninae aune emora yazo aune sao tauyao ge nika ninaeauna ge buro nung eno pugati neya arare nika niyetope sepu aung yae. Awiyaburo nana okoware.”</VERS>
      <VERS vnumber="16">Ayero sero tunenu garo nuna yangdoro bamuwa.</VERS>
      <VERS vnumber="17">Ayenu awong apakana amimene ibura diya Sostene saniro diya emora ditiraatu dero gera-gaira yewa. Ayero yewa diya mene giro oko gaine yero mitinaarauwa.</VERS>
      <CAPTION vref="18">Paulo mene kapetegairo Siria tawingna baungno aune Antiok nape witina.</CAPTION>
      <VERS vnumber="18">Paulo nung Korinti nape atu nawe Yesura dubu awiya wawong iniro awongarugairo aune Siria tawingna babari sero wangna witina. Witinu PrisilatoAkuila nung aune dema bamuwa. Wangna witari nasani Senkria nape atu giti ainuna kapena. Awiya noeno okowata, nung yemaoko oune giti ai nuna kapao awangsero Tuwa Bayaura benaungna atu senu tauyena. Arare giti ai nuna oko kapaonawe dunu sao tauyao nuna-una be aung yena, aeno ayero yena ara.</VERS>
      <VERS vnumber="19">Ayero yero atu wangna witiro bautunete Efeso nape kasa yena. Atu kasayero Paulo mene Prisilato Akuila napo auna atu yangdunu mitauwato. Aratanung nuka nutope Yuda emora yere ibura toiro awong aune dema Tuwara gerawina-se yewa ara.</VERS>
      <VERS vnumber="20">Ena mene nung awong aune dema naise sewa nung awang sena. Awang seroawong yangduwari nasani eyero sena,</VERS>
      <VERS vnumber="21">“Tuwa Bayau mene nigai na nupema ninae-una kapete garinena.” Ayerosero Efeso nape atu wangna witiro baungna ara.</VERS>
      <VERS vnumber="22">Bautunete Sisaria nape kasa yena. Kasa yero wang yangdoro witirobautunete Yerusalem napora ge nigao dubu taungno awong aune dema otao-gamaoyewa ara. Ayero yero aune awong yangdoro Antiok nape kapetegairo baungnaarauwa.</VERS>
      <CAPTION vref="23">Paulo mene burora baungnu be etama yena.</CAPTION>
      <VERS vnumber="23">Paulo mene Antiok nape atu buro maingkoka yewa-yewa yero yangdoro Tuwarabowi puro nupema baungna ara. Ayero Galata tawingne Firizia tawing aunabaungno napo ziuno Yesura dubu eno wini ge tugata nasani soreuno baungnaara.</VERS>
      <VERS vnumber="24">Atu nenu Yuda emo zo yazo nuna Apolo amimene Efeso nape atu kasa yena. Nung Alesandria napora emo. Nung emo nigao bainakamane. Nung Tuwa Bayaura gegayao zazagati nasani nigiro baingtina.</VERS>
      <VERS vnumber="25">Ayero yero Tuwara nagibo gipewa giro baingtina. Giro baingtiro Yesura geawiya zo oko wosopatao emo bauno eno tugata yero nasani nauna ara. Aratanung Yohanena ge ou suwao awiya gege nigina.</VERS>
      <VERS vnumber="26">Nung Yuda emora ibura atu zayero ge tugata yena, awiya zizizi-zazazaaung, tau yero tugata yena. Ge ayero gipenu giro Prisilato Akuila menenigiro nung puro nunato una baungno Tuwa Bayaura nagibo giro baingtaise gesero tugata-magata yewato ara.</VERS>
      <VERS vnumber="27">Ayero yewato nung Akaya provinsra babari senu giro Yesura dubu mene nungsorepu nasani ge nigao dubu atu nasani nauwa aeno igi eyero gaewa, “Emoewiya ninae-una butuniya, awiya otao yepu.” Igi ayero gaero pugaiwa purobaungno Korinti nape kasa yero emo bauno Tuwa Bayau mene soreunu nung tumodiwa, awong awiya soremao baina yena.</VERS>
      <CAPTION vref="28">Paulo mene Efeso nape atu Yohanena buro-mani ena tauna.</CAPTION>
      <VERS vnumber="28">Ayero nasani Tuwa Bayaura ge gayao awiya zazagairo Yesu nung Sorao Emome auna susuwa puro pu daung gairo emo baunona ditira atu ge wina-se nasaniYuda emora ge puro wosina.</VERS>
    </CHAPTER>
    <CHAPTER cnumber="19">
      <VERS vnumber="2">Tauno atata yero eyero sena, “Niye tumo diwa Oweno mene ninae-unatoinuta?” Ayero senu awong abena eyero sewa, “Aung ara. Oweno niya aunabowi nae oko nigao.”</VERS>
      <VERS vnumber="3">Ayero sewa nupema atata yero eyero sena, “Ayero niye susuwa nouna ge ousuwewi?” Ayero senu awong eyero sewa, “Nae ge ou suwewa awiya Yohane meneemo bauno dubo darawa yaese ge tugata nasani nauna susuwa aeno awong nae geou suwewa ara.”</VERS>
      <VERS vnumber="4">Ayero sewa Paulo mene abena eyero sena, “Yohane nung emo bauno dubodarawa yaese ge ou susunasani eyero sero tugata nasani nauna, ‘Nana-unabautara bumariniya nung awiya tumo dipu.’ Ge awiya Yesu eno sinauna.”</VERS>
      <VERS vnumber="5">Paulo ge ayero senu emo mene ge awiya nigiro Tuwa Yesura yazora susuwagiro nung awong ge ou suwena ara.</VERS>
      <VERS vnumber="6">Nung awong ge ou suwero wawong nuna ziyo nunae-una pugainu Owenonunae-una wosinu awong Owenona ge ewe-pape sinasani porofete mene saine yewaara.</VERS>
      <VERS vnumber="7">Emo ayero yewa auna zare nunae 12 arauwa.</VERS>
      <CAPTION vref="8">Paulo mene Efeso nape atu ge tugata yero nasani nauna.</CAPTION>
      <VERS vnumber="8">Paulo mene Yuda emora yere ibura ozaung toitinasani Tuwara gezizizi-zazaza aung putoungne ino etama atu ge tugata yero nasani nauna ara. Ayero yero awong Tuwa Bayau nata Tuwa yero nariniya auna ge awiya gaya meyaise awong aune dema ungwe-maungwe yero nasani nauna ara.</VERS>
      <VERS vnumber="9">Atu naunu emo ena awong ge nuna nigao awang yero Yesura ge awang sinasaniaugaora atu Tuwara Nagibo Sekawa awiya meko ayero sewa giro Paulo mene awongyangduna. Awong yangdoro Tuwara ge ara tamuwa emo dubu awiya yuno puro emozo yazo nuna Tirano auna nigao garo baungno wari be giti Yesura getugata-magata yero nasani nauna ara.</VERS>
      <VERS vnumber="10">Atu nawe dunu dawang etobe aung yena. Ayenu Yuda emore Grik emo awongAsia provinsra atu nasani nauwa amimene apakana Tuwara ge nigiro aung yewaarauwa.</VERS>
      <CAPTION vref="11">Siwara mani awiso 7 auna ungwe.</CAPTION>
      <VERS vnumber="11">Tuwa Bayau mene Paulo sorepu naunu tani putoungne emo bauno mene gitauoko gao awiya daigairo yero nasani nauna.</VERS>
      <VERS vnumber="12">Awiya eyao era: Emo ena mene Paulora taungna buro mo ta mobe nuna awiyapuro baung yaya emo baunona-una nauwa iniro yaya aung naunu iwaing yeronasani nauwa. Anasani nauwa iwae sorowe moko nunae yangdoro kasa yero bautunauwa ara.</VERS>
      <VERS vnumber="13">Yuda emo ena iwae sorowe tuninao emo yero soma sero keusuma yero nasaninauwa amimene goe isika iwae sorowe tunaora puro nasani nauwa. Arare TuwaYesura yazo bowire mene goe isika nunae yaise sero emo iwae sorowere aenoeyero sinauwa, “Yesura yazo bowire Paulo mene sinoiya auna bera babaesesinena.”</VERS>
      <VERS vnumber="14">Awena mokora atu Yudara pirisa baina zo yazo nuna Siwa auna mani awisoemodidi 7 awong amimene deka ayero yero nasani nauwa.</VERS>
      <VERS vnumber="15">Ayero nasani sewa iwae sorowe mene ge eyero kapetegaiwa, “Yesu nae gao. Paulo nae gao. Arata niye nami ing?”</VERS>
      <VERS vnumber="16">Ge ayero sinasani emo iwae sorowere nung amimene gorobo bainakama yeromani apakana dero musuna-masuna nasani taung wori nunae ininu kekeregainutaung teba yu ou suwaine yero gare atu sungno zanewa.</VERS>
      <VERS vnumber="17">Ayero yewa tani auna bowi mene kasa yenu Efeso nape atu Yuda emo Grikemo amimene nigiro awang yero giro Tuwa Yesura yazo de ika gatinasani nauwa.</VERS>
      <VERS vnumber="18">Ayero yewa ge nigao daigairo mene kasa yero digara tani yero nasaninauwa awiya apakana gate dunene yewa.</VERS>
      <VERS vnumber="19">Digara tani gate gairo emo goe isika buro yero nasani nauwa aunadaigairo mene goe isika yaora buku arase gairo puro kasa yero emo baunonaditira atu iyaora igi yewa ara. Buku igi yewa auna zuma nunae zazagaiwa<style fs="super">50</style>,000 kina ayao yena.</VERS>
      <VERS vnumber="20">Ayero yewa Tuwara ge mene putoungne kasa yero soma teng yena arauwa.</VERS>
      <CAPTION vref="21">Paulo mene Yerusalem nape babari eo yena.</CAPTION>
      <VERS vnumber="21">Tani awiya kasa yero aung yenu aune Oweno mene kotumao zo Paulo enopugainu nung baung Masedonia provinsra yero aune Akaya provinsra baungnonapo teuno aune Yerusalem nape babari sena. Babari sero eyero sena, “NaYerusalem nape kasa yero nete nupema kapete gairo buro aune baungno Romanape kasa yarinena.”</VERS>
      <VERS vnumber="22">Arare babari sero soremao nuna etobe Timotito Erasto maze Masedoniaprovinsra iyengtinu gitau bamuwato ara. Nune mene zo Asia provinsra atumitari sero nupema be maingkokaka gege susuuno nauna arauwa.</VERS>
      <CAPTION vref="23">Efeso atu emo dubu bainane mene Paulo eno tini kapenu ge betewa.</CAPTION>
      <VERS vnumber="23">Be auna atu Efeso nape atu Tuwara Nagibo Sekawara ge betao bainakamakasa yena. Awiya susuwa eyao eno.</VERS>
      <VERS vnumber="24">Ititi silva mene yero nao emo zo nasani nauna yazo nuna Demitrio. Emoamimene etegao tuwa zo yazo nuna Atemis auna ibura ititi mamani silva meneyero naunu emo bauno mene zuma gaero puro nauwa nung aune buro-mani nunaaune nunae-una atu moni mene daigairo kasa yero nasani nauna ara.</VERS>
      <VERS vnumber="25">Arare Demitrio mene buro-mani nuna aune silva buro yao emo ena awiyayausenu augaiwa eyero tugata yena, “Otao mani, niye buro naname amimene waumoni yupunoi kasa noiya, awiya gosineya.</VERS>
      <VERS vnumber="26">Ayero emo zo buro noiya yazo nuna Paulo. Niye susuwa nuna nigirogosineya. Nung Efeso nape atu gege okowata, Asia provinsra emo baunodaigairo yuno dubo sisigati nasani eyero sero tugata yero noiya, ‘Ititiemora wawong mene yao awiya tuwa me oko ara.’</VERS>
      <VERS vnumber="27">Nung ayero nai emo bauno mene moni buro naname puro wosaine yarineya. Agege okowata, tuwa bainakama naname Atemis auna ibu awiya iwo yayawosariniya. Nupema Atemisra yazo bowire nuna wosariniya. Bauno tuwa nanameewiya Asia provinsra ta tawing enana emo bauno apakana sou buro yero nowaauna yazo bowire awiya Paulo mene puro wosaese sinoiya ara.”</VERS>
      <VERS vnumber="28">Demitrio mene ge ayero tugata yenu nigiwa tini kapenu be kerero eyerosewa, “Efeso napora Atemis nung tuwa bainakama.”</VERS>
      <VERS vnumber="29">Ayero sinasani ge betewa napo emo apakana ge gege betero baung augaokakamora yewa. Ayero nasani Masedonia emo etobe Paulo ago nasani nauwatoyazo nunato Gayasto Aristako awongto awiya puro iniro watiuno augao kakamorabamuwa ara.</VERS>
      <VERS vnumber="30">Ayero yewa Paulo mene bowi nigiro giro emora augaora mokora babari senuge nigao emo mene sorewa ara.</VERS>
      <VERS vnumber="31">Ayero yewa Asia provinsra emo gitau yao ena Paulora otao mani yeronasani nauwa amimene Paulo augaora mokora baboiye sero, sao tauyao gepugaiwa nuna-una baungna arauwa.</VERS>
      <VERS vnumber="32">Augao masira atu emo ena awong ge zo sewa, ena ge zo sewa, ayero nasanige bainakama betewa. Ayero yewa, awiya noeno okowata, emo bauno dubu bainamene augaora susuwa oko gosinasani dubo eto yewa.</VERS>
      <VERS vnumber="33">Emo awong ayero newa Yuda emo awong otao nunae zo yazo Alesanda, nungemora una towang atu dopero mitinu ge saise musugaiwa ena mene gera susuwagaise tugata yewa nigiro gera masira baungno ge wina-se yari sero wawongsapi yena ara.</VERS>
      <VERS vnumber="34">Ayero yenu emo awong nung Yuda emora benaung awiya gigiwa kasa yenuawong apakana dema tairo wawa sero eyero sewa, “Efeso napora Atemis nungtuwa bainakama.” Ayero sinewa aua etobe aung yena ara.</VERS>
      <VERS vnumber="35">Ayero newa napora kuskus mene ge yangduwaese senu giro yangduwa awongeno eyero sena, “Efeso otao mani nana, napo euna emo mene Atemis bainananame-una ibu aune daba nuna dang uritira atu wosina auna diya nonane, awiya awe mene nuwegariniye?</VERS>
      <VERS vnumber="36">Awiya aung ara. Emo zo mene ge awiya ge iwao ayero sao ine oko mitiya. Arare niye tani meko zo diti aung mene yaine yao eno, dubo ninae purowosipu.</VERS>
      <VERS vnumber="37">Niye emo etobe puro bumeya awongto amimene gitau otu nona ninae zo iburaatu oko ugaing pumuwato. Nupema awongto bauno tuwa naname oko izewato.</VERS>
      <VERS vnumber="38">Arata Demitrio nung buro-mani nuna aune awong amimene emo zo gaya mekoyai giro pasenana ge buro yaora be butunoi zaz emo ge nigitinowa auna-unapuro baungno saese.</VERS>
      <VERS vnumber="39">Nupema ninae-una ge zo mitai giro emo gitau yaora augao bainakama zokasayai aune sepu aung yae.</VERS>
      <VERS vnumber="40">Niye yeme tini kapao ge susuwa aung sineya iwo kasa yari yetiya, awiyaRoma emora gitau yao mene nigiro name yau sai baungno ge susuwa aung tebasero nung tugata yanane nigai oko teng yariniya.”</VERS>
      <CAPTION vref="41">Paulo nung baung Masedonia yero aune Akaya</CAPTION>
      <VERS vnumber="41">Kuskus mene ge ayero sero tugata yenu nigiro zanewa arauwa.</VERS>
    </CHAPTER>
    <CHAPTER cnumber="20">
      <VERS vnumber="2">Tawing auna atu ika baungno Yesura dubu atu nasani nauwa awiya tauyaesesero ge tugata-magata yero baungna. Bautunete Grik tawingna kasa yena.</VERS>
      <VERS vnumber="3">Atu ino etama nawe wito bage baungno wangna witiro Siria tawingna babariyenu Yuda emo ena mene ge pugairo nung babai dari sewa giro wang yangdorokapetegairo ika Masedonia provinsra babari sena.</VERS>
      <VERS vnumber="4">Emo awong emimene nung aune dema bamuwa ara: Beria napora Sopata, nungPirora mani; Tesalonika napora Aristakoto Sekundo; Derebe napora Gayas, auneTimoti; aune Asia provinsra Tikikasto Trofimo.</VERS>
      <VERS vnumber="5">Emo awong amimene gitau yero Troas nape atu nae diya mitiwa.</VERS>
      <VERS vnumber="6">Yuda emora iya yazo Magayao mene awong Daigaina auna be aung yenu naeFilipai nape atu wangna witiro bamuwangne wari be 5 aung yenu Troas napekasa yero awong tamuwangne. Atu kasa yero wari be 7 atu naungwane arauwa.</VERS>
      <CAPTION vref="7">Paulo mene Troas nape atu mani magayao zo uwenu seka yena.</CAPTION>
      <VERS vnumber="7">Nae Sarere pingne <NOTE type="study">+  20:7  Sarere pingne. Yuda emo mene eyero sero nauwa: “<xref fscope="Ture 6">Ture 6</xref> kilok aune iyawari be zora be zayero noiya.” Ayero sero nauwa, arare Sande awiya<xref fscope="Sarereture 6">Sarereture 6</xref> kilok aune zaniya ayero sero nauwa. Ge SABAT awiya GE TAUYAORA SUSUWAauna atu tauno zazagairo susuwa dekaongka ayao garinesa.</NOTE> bonene minari augaingwane Paulo mene, “na gora iyagai niye yangdoro babarinena,” ayero sero awong eno ge tugata nasani nenuping tuno tano yena.</VERS>
      <VERS vnumber="8">Garo mokora ika masi mitiwangne auna damana daigairo mene waegati nasanimitiwa ara.</VERS>
      <VERS vnumber="9">Aune mani zo yazo Yutiko amimene garo be maingkora atu adungno desetiromitasani Paulo mene ge imokore susuuno tugata nena awiya nigiti nasanimitete auriti awina. Auriti awinete garo be maingkoka auna atu zuwero deromagayero mitinu iniwa oko iropao yena. Garo ika tame ato etamara atu wosirozuwena ara.</VERS>
      <VERS vnumber="10">Ayero yenu Paulo mene wosiro mani saniro puro emo bauno eno eyero sena,“Niye zire-buware oko yepu. Nung oweno nuna kasaniya.”</VERS>
      <VERS vnumber="11">Ayero sero garo mokora toiro bonene pugainu miniwangne. Nona miniroawong aune dema Tuwara ge sero nigiro ayero newa iya gainu awong yangdorobaungna ara.</VERS>
      <VERS vnumber="12">Mani iwaing yenu puro baung garo nuna-una yero atu dubo minao aung yenuyawa yawa bainakama yewa arauwa.</VERS>
      <CAPTION vref="13">Paulo mene Troas napo yangdoro Mailitas nape baungna.</CAPTION>
      <VERS vnumber="13">Paulo mene nae ena wangna witiro dung ziruyero bautunanane nung ika buronae Asos nape atu tamari senu giro ayero yewangne.</VERS>
      <VERS vnumber="14">Atu taungno wangna witinu dema tairo bautunete Mitilini nape kasayewangne.</VERS>
      <VERS vnumber="15">Kasa yero atu nupema bautunewangne iya gainu Kio gutu daigaingwane. Daigairo bautunewangne iya gainu Samos gutura kasa yewangne. Nupema atubautunewangne iya gainu Mailitas nape kasa yewangne.</VERS>
      <VERS vnumber="16">Paulo nung iya be zo yazo Pentekos awiya Yerusalem nape atu gari seromena babari sena ara. Aeno nung Asia provinsra atu nai be aung yoiye sero, nae Efeso daigairo deka atu darama bautunete Mailitas nape kasa yewangnearauwa.</VERS>
      <CAPTION vref="17">Paulo mene Efeso napora simai dubu arugaina.</CAPTION>
      <VERS vnumber="17">Paulo mene Mailitas nape kasa yero bowi ge senu baung Efeso nape yenuYesura dubu auna simai gege sero puro bumuwa ara.</VERS>
      <VERS vnumber="18">Puro bumuwa Paulo mene ge eyero sero tugata yena. “Na Asia provinsra atu kasa yero ninae-una atu buro nana zayero yewangawiya apakana susuwara atu giro butunowa.</VERS>
      <VERS vnumber="19">Na taung nana puro wosiro Tuwa sou yero naungwa. Ayero yero nasaninaungwa Yuda emo mene na iwo nasani dari sinauwa zire dubo minaore naungwa, awiya gosinowa ara.</VERS>
      <VERS vnumber="20">Na soremao ge zo oko pungyewang. Niye iwaing yaese kakameta garo serogipinasani tugata nasani anasani naungwa ara.</VERS>
      <VERS vnumber="21">Anasani Yuda emo aune Grik emo aune pasena nunae awiya yangdoro TuwaBayaura una kapetegairo Tuwa naname Yesu Kristo tumo diyaese ge tau-tatawareyao sinasani naungwa.</VERS>
      <VERS vnumber="22">Arare yeme ewiya Oweno mene na yupuni Yerusalem nape bautunena. Atubaungno kasa yana aune otu tani nono yao mene nana-una kasa yariniye, awiyana oko gosinena.</VERS>
      <VERS vnumber="23">Emaze gege gosinena: Bunaore yayare otu na diya mitiya. Awiya napo seroyero nona Oweno mene na eno keregati noiya.</VERS>
      <VERS vnumber="24">Arata na tawingna nao awiya gigena nona baina oko yero niya. Ararenagibo na eno sao awiya patiro babari aratapunona. Tuwa Bayaura mono iwaingauna Bowi Iwaing awiya tugata yanese Tuwa Yesu mene buro ge na eno sena, arare buro awiya dubo nana mene yawa yaware nasani yana iwaing yaisekotupunona ara.</VERS>
      <VERS vnumber="25">Aeno sana nigipu. Na Tuwa Bayau nata Tuwa yero nariniya auna bowi getugata nasani ninae-una towang atu yero nona gosinowa, niye amimene agobenaung nana nupema oko garineya.</VERS>
      <VERS e="27" vnumber="26">Tuwa Bayaura kotumao na eno pugaina awiya teng niye eno tugata yeroaung yewang. Zo oko yangduwang mitoiya. Aeno na ge memokoba sana nigipu. Zonung gera yariniya, awiya pasena nuna nana-una oko mitariniya.</VERS>
      <VERS vnumber="28">Nika niyetope diya wina-ye nasani dubu ninae deka ayero iwaing diyayepu. Oweno mene niye simai nunae yero naese pugaina, aeno niye Tuwara dubuyu nuna mene zuma gaena awong awiya gipi nasani diya yepu.</VERS>
      <VERS vnumber="29">Na eyero gosinena ara. Na niye yangdoro bautunana emo ena eu sino inegorobore amimene ninae-una atu kasa yero lama dubu oko ao-diyarineya.</VERS>
      <VERS vnumber="30">Nupema ninae-una emo ena mene iropuro Yesura dubu awiya dubu nunae yaesege iwao ge mene sero yuno puro babarineya.</VERS>
      <VERS vnumber="31">Arare niye umo nasani neupu. Na dawang etama pingne iyare dubo minaorenasani wini ge nata-kanatare tugata yao awiya oko yangduwang wosina. Arareniye awiya kotupu nasani neupu.</VERS>
      <VERS vnumber="32">Arare na niye Tuwa Bayaura waweng pugati nasani mono iwaing nuna auna gemene niye soremaise sinena. Ge nuna mene dubo ninae sogayai tauyao tengniya. Wau Tuwa Bayaura gerao dubu apakana mene pumarineya, wau awiya ge nunamene niye eno pugao ine teng.</VERS>
      <VERS vnumber="33">Na ninae-una atu nasani wau ninae silvata golta mo awiya eno dubo-dubooko yewang.</VERS>
      <VERS vnumber="34">Na aune emo mani nana nae wawong nana mene taungna buro naungwa nonakasa yero nauna, awiya gosinowa.</VERS>
      <VERS vnumber="35">Taungna buro tau-tataware yero nasani emo sime-sime nao awiya monopupunasani kora yaese auna nagibo papati nasani susuwa gitau niye gipewang. Arare niye nagibo dekaongka awiya papati nasani Tuwa Yesu mene ge eyero senaawiya kotungpu, ‘Emo bayao yero nona pugatinoiya auna yawa yawa mene emonona pupunoiya auna yawa yawa awiya daigatinoiya.’ Tuwa Yesu mene gitauayero sena arauwa.”</VERS>
      <VERS vnumber="36">Paulo nung ge ayero sero aung yero awong aune dema boma gaero isa sena.</VERS>
      <VERS vnumber="37">Isa senu Paulo saniro toko yero zire-buware yewa.</VERS>
      <CAPTION vref="38">Paulo mene Yerusalem nape babari sero wangna witina.</CAPTION>
      <VERS vnumber="38">Nung gitau ge eyero sena, “Niye benaung nana nupema oko garineya,” geawiya nigiwa mou-mesa bainakama yenu zire-buware yewa. Ayero yero aune nungwangna pugaiwa arauwa.</VERS>
    </CHAPTER>
    <CHAPTER cnumber="21">
      <VERS vnumber="2">Ayero atu wang zo Fonisia tawingna babari sero nona pupunenu taungno aunawitiro bamuwangne.</VERS>
      <VERS vnumber="3">Bautunete Saipras gutu diti mene gege giro deung wawong mepora atu mitinudaigaingwane ara. Ayero bautunete Siria tawingna kasa yero Taya napewitiwangne ara. Atu wang mene nona puro pu ika gaina.</VERS>
      <VERS vnumber="4">Ayero nenu nae nape atu witiro Yesura dubu taungno wari be 7 ayao atumitete duwangne. Atu mitiwangne Oweno mene awong eno senu giro PauloYerusalem nape baboiye sero awang sewa.</VERS>
      <VERS vnumber="5">Mitete babaora be bunu giro emo bauno mani awisore apakana iropuro naepuro napo yangdoro baung wito bage yewa. Ayero yero bage atu boma gaero isasero aune wina-arugairo aune nae</VERS>
      <VERS vnumber="6">wangna witiwangne awong yesese yero baung nape yewa arauwa.</VERS>
      <CAPTION vref="7">Porofete Agabo mene tani Paulora una atu ago kasa yari nena auna ge sena.</CAPTION>
      <VERS vnumber="7">Nae Taya napo doro bautunete Tolemes nape kasa yewangne. Kasayero atuYesura dubu taungno ping dekaongka awong aune dema awiwangne.</VERS>
      <VERS vnumber="8">Iya gainu bautunete Sisaria nape kasa yero Filip taungno garo nuna-unaatu awiwangne ara. Filip nung soremao 7 Yerusalem atu gitau yangtagaiwa aunazo.</VERS>
      <VERS vnumber="9">Mani nuna baunodidi 4 ibono oko atao nasani nauwa awong amimene porofetemene saine yero nasani nauwa.</VERS>
      <VERS vnumber="10">Arare nae atu be susuuno naungwane Yudaya tawingna atu porofete zo yazonuna Agabo mene nanae-una kasa yena ara.</VERS>
      <VERS vnumber="11">Kasa yero Paulora geing ipura dutugairo amimene te-wawong nuka nunabunero eyero sena, “Oweno mene ge eyero siniya, ‘Ipura geing euna maungnung Yerusalem nape baungno kasa yai Yuda emo mene nung eyero bunero emodubu zora waweng pugarineya ara.’”</VERS>
      <VERS vnumber="12">Ge ayero senu nae aune napo susuwa amimene Paulo Yerusalem nape witoiyesero yangduwaise sewangne ara.</VERS>
      <VERS vnumber="13">Ge tauyao sewangne giro eyero sena, “Niye noeno zi sinasani dubo minaona eno pugatinei? Na Yerusalem nape atu Tuwa Yesu eno yero nasani bunaotamao gege okowata, nung eno yero magayari adeka dema kotupu nasani yeronona ara.”</VERS>
      <VERS vnumber="14">Ayero senu nae ge sewangne oko nigao yenu giro yangdoro eyero sewangne,“Tuwara ge me yaise.”</VERS>
      <CAPTION vref="15">Paulo nung Yerusalem napora emo gitau yao dubu auna-una baungna.</CAPTION>
      <VERS vnumber="15">Wari be ena aung yenu Yerusalem nape witari sero nona kora yero atiragugumuwangne.</VERS>
      <VERS vnumber="16">Ayewangne giro Sisaria napora ge nigao ena mene nae aune dema bamuwa. Awong nae puro pu emo zo yazo Neson auna gare gaiwa toiwangne. Nung Saiprasgutura atu kasa yao. Nung ge nigao matu ara.</VERS>
      <VERS vnumber="17">Arare nae atu iropuro bautunete Yerusalem nape kasa yewangne Yesura dubumene yawa yawa nasani nae arugairo otao pumuwa.</VERS>
      <VERS vnumber="18">Ayero yewa iya gainu Paulo mene nae yunu Yakobora una gare toiwangneara. Toiro atu mitiwangne Yesura dubu auna gitau yao apakana amimenenuna-una augaiwa.</VERS>
      <VERS vnumber="19">Augaiwa Paulo mene wawong nunae iniro aune Tuwa Bayau mene nung soreunuemo Yuda okora una atu buro yenu me yena auna ungwe zo za oko yangduwao dirobesugaina arauwa.</VERS>
      <CAPTION vref="20">Zawing pugaora ge Paulo tugata yewa nigina.</CAPTION>
      <VERS vnumber="20">Paulo mene ge ungwe yero besugainu aune awong Tuwa Bayau bowi yero Pauloeno eyero sewa, “O otao, susuwa zo sanane gi. Yuda emo tausen giti meneYesura dubu yero nowa. Awong apakana Yesu tumo didinasani Mosera sao tauyaoge awiya iniro baingtiro puro yero nowa ara.</VERS>
      <VERS vnumber="21">Arare ge nina eyero butunoi nigiti nonane: Yuda emo, emo Yuda okora unatowang atu yero nowa awong Mosera sao tauyao ge yangduwaese tugata yero nosisiya. Ayero nasani mani mamani nunae-una taung aingso kapao awang sinosisiya. Yuda emora nao awiya yangduwaese sinosi siya.</VERS>
      <VERS vnumber="22">Napo euna ge nigao emo awong ning eno ayero sinowa, arare nonoyarinenine? Ning Yerusalem nape bumesa auna bowi nigarineya.</VERS>
      <VERS vnumber="23">Arare nae ge zo sanane ye. Nanae-una emo siwongpatige mene Tuwa Bayaurabenaungna atu sao tauyao nunae sewa, arare giti ai nunae oko kapao tebebayero nowa.</VERS>
      <VERS vnumber="24">Arare ning awong aune dema tairo name Yuda emo mene taung saero pewayeronari sero Tuwa Bayaura ibu bainana atu taung saitinasani nonane auna taniawiya ye. Yero zawing pugaora tani nunae auna zuma gayasa giti ai nunaekapae. Ning ayero yasa ning giro ning eno eyero sarineya, ‘Ge nuna bununigiwangne awiya me aung. Nung Mosera sao tauyao ge awiya dipunasani yeronoiya.’ Ning eno ayero sarineya.</VERS>
      <VERS vnumber="25">Ora emo Yuda oko tumo diyaore awong wo tuwa etegao eno zawing pugaoawiya oko minaese, wora yu oko minaese, wo dubo aingsinowa magayero nowa yuoko wosao yero nowa auna me oko minaese, kuma oko yaese—nona ayao awiyayangduwaese name ge teng sero igi zo gaero pugaingwane ara.” Ayero sewaara.</VERS>
      <VERS vnumber="26">Ayero sewa Paulo mene ge nunae nigiro emo siwongpatige nuna-una susuunuiya gainu nung awong aune dema pewayero nari sero taung sayaora tani awiyayena. Ayero yero ibu bainana atu toiro taung saero pewayero naora buro aunabe aung yaora be pugari o nupema zawing pugao nunae dekaong dekaong auna bepugari sero pirisa dubu tugata yena arauwa.</VERS>
      <CAPTION vref="27">Paulo ibu bainana atu nenu pumuwa.</CAPTION>
      <VERS vnumber="27">Taung saero pewayero naora buro yari sero sewa auna wari be 7 awiya aungyari sero nenu Paulo mene ibu bainana atu toiro nenu Asia provinsra Yuda emoawong nung giro emo apakana dubo uwewa zabu buro sero yewa.</VERS>
      <VERS vnumber="28">Dubo uwero Paulo saniro puro wawa sero eyero sewa, “O Isreli emo, bungpu. Nae soremae. Emo emimene tawing sero sero auna atu nasani Yuda emoname iwo yero nasani sao tauyao ge naname aune ibu baina naname eune purowowosi nasani noiya. Ayero yero emo Yuda oko ena yumi ibu naname euna toiroibu dang ewiya yeteya beingtire yetiya.”</VERS>
      <VERS vnumber="29">Ayero sewa, noeno okowata, gitau Paulo mene Efeso emo zo yazo Trofimoaune dema nape atu puma-sauma yenu gigiwa. Arare awong oko giro baingtiroeyero sewa, “Ibu baina naname ewiya emo Yuda oko mene towao teng oko, emazenung emo Yuda oko zo yuno puro toiya.”</VERS>
      <VERS vnumber="30">Ayero sewa Yuda emo apakana tini kapenu suno buro nung zimuwa. Ayeroyewa emo ena mene Paulo ibu mokora atu iniro watiuno puro wosiwa ara. Purowosiwa ibura towao be gazewa.</VERS>
      <CAPTION vref="31">Gorobo emora gitau yao mene Paulo emora waweng atu sorena.</CAPTION>
      <VERS vnumber="31">Emo awong Paulo puro daya magayaise newa bowi amimene Romana goroboemora gitau yaora-una baungnu nigina, “Yerusalem emo bauno apakana winadeneya ara.”</VERS>
      <VERS vnumber="32">Ge ayero nigiro giro gorobo emo wosaota witao apakana puro mena bamuwa. Bamuwa emo Paulo dedunewa awiya gorobo emora gitau yao aune gorobo emoradubu aune awiya kasa yewa giro yangduwa.</VERS>
      <VERS vnumber="33">Ayero yewa gorobo emora gitau yao mene kasa yero Paulo iniro seni etobemene bunaese senu bunewa ara. Bunewa gitau yao mene atata yero sena, “Nungaweni? Nung pasena no yetiye?”</VERS>
      <VERS vnumber="34">Ayero senu awong ena ge zo sewa, ena ge zo sewa, ayero nasani ge betaoburo yewa ge susuwa oko nigao yero giro senu gorobo emo mene Paulo puro ibutauyao auna bamuwa.</VERS>
      <VERS vnumber="35">Ayero yewa Paulo nung baungno nirira witari sero yenu emo awong ziunogorobo baina newa giro gorobo emo mene Paulo diungno puro nirira witiwa.</VERS>
      <VERS vnumber="36">Emo dubu bainakama mene awong ago nasani wawa sero eyero sewa, “Depumagayae.”</VERS>
      <CAPTION vref="37">Paulo mene susuwa nuna Yuda emo eno keregaina.</CAPTION>
      <VERS vnumber="37">Gorobo emo mene Paulo puro garo mokora towari sero newa nung goroboemora diya baina atata yero sena, “Na nigasa ning eno ge zo saine yao tengnita?” Ayero senu diya baina mene eyero sena, “Ning Grik ge nigao ing?</VERS>
      <VERS vnumber="38">Gitau Izip emo zo mene Roma gavman aune winade yari sero mani gorobore<style fs="super">4</style>,000 yuno puro eu yanawira bamuwa. Ning emo arita zo ewe ing?”</VERS>
      <VERS vnumber="39">Ayero atata yenu Paulo mene eyero sena, “Na Yuda emo ara. Silisiaprovins Taso napo baina auna atu kasa yewang. Na ning atata nena. Ningnigasa na emo eno ge maingkoka tugata yane.”</VERS>
      <VERS vnumber="40">Ayero senu niginu Paulo nung nirira atu dopero wawong puro pu ika gainugiro emo ge yangdoro bisi sewa Yuda ge sinasani awong eyero tugata yena.</VERS>
    </CHAPTER>
    <CHAPTER cnumber="22">
      <VERS vnumber="2">Paulo nung ayero sinasani Yuda emo ge nunae-una ge senu nigiro ge aungyero mitiwa.</VERS>
      <VERS vnumber="3">Ayero mitiwa nung nupema susuuno eyero sena, “Na Yuda emo. Na Silisiaprovins Taso napo auna atu kasa yewang. Arata na napo Yerusalem euna atunigao gare nawe baiwang, Gipao emo Gamelielra una atu nasani naungwa Tuwarage gipinasani nauna. Ayero nasani babuze nana-una sao tauyao ge apakanadimanese gipenu dipunasani naungwa. Arare niye yeme Tuwa Bayaura ge enogorobo putoungne neya na deka ayero nasani naungwa.</VERS>
      <VERS vnumber="4">Ayero nasani emo bauno Tuwara Nagibo Seka ago nasani nauwa awiyamagayaese sero iwo nasani emore baunone bunero bunao gare atu pugati nasaninaungwa.</VERS>
      <VERS vnumber="5">Pirisa baina aune gitau yao dubu awong susuwa nana gosinowa, arare gesinena ewiya ge me ayero sarineya ara. Arare awong amimene Yuda otao maninaname Damaskas nape atu nowa aeno igi gaero eyero sinasani pugaiwa purobamuwang, ‘Na emo bauno Nagibo Sekara atu nowa awong awiya taungno buneropuro bung Yerusalem yana pasenana abena yaya tamaese.’</VERS>
      <CAPTION vref="6">Paulo nung Kristen yena auna ungwe dina.</CAPTION>
      <CAPTION vref="6">
        <xref fscope="Apo 9:1-19">Apo 9:1-19</xref>; 26:12-18</CAPTION>
      <VERS vnumber="6">Igi ayero sero gaero pugaiwa puro nagibe atu bautunete Damaskas napo nugunewang wari towang dodopinenu aune uritira atu waegao bainakama mene menaozaung nomi wosaine yero na ziuna ara.</VERS>
      <VERS vnumber="7">Na ziunu zuwe tawingna gairo mitasani wawa eyero nigiwang, ‘Saulo, Saulo, ning noeno na dero tuninasani nosi?’</VERS>
      <VERS vnumber="8">Ayero senu na eyero sewang, ‘Tuwa, ning aweni?’ Ayero sewang nung eyerosena, ‘Na dero tuninosa, Yesu Nasarete napora, na ara.’</VERS>
      <VERS vnumber="9">Emo na aune dema newa awong awiya waegao gege gigiwa, arata ge na enosena ami zo oko nigiwa.</VERS>
      <VERS vnumber="10">Ayenu na atata yero eyero sewang, ‘Tuwa, na nono yanese sinesi?’ Ayerosewang Tuwa mene na eno eyero sena, ‘Ning iropuro Damaskas nape babasa buroyasese sao mitiya awiya ning eno tugata yarineya.’</VERS>
      <VERS vnumber="11">Ayero senu babari sero yewang arata waegao mene diti moko nana gaenusikiuna. Arare pagari sero yewang teng oko yenu giro emo mani nana mene nawawong gaero puro baung Damaskas nape yewa arauwa.</VERS>
      <VERS vnumber="12">Napo auna emo zo nasani nauna yazo nuna Anania, nung sao tauyao ge awiyaetutero ago nasani nauna, arare Yuda emo napo auna atu nasani nauwa amimeneAnania giro aratapu nasani nauwa.</VERS>
      <VERS vnumber="13">Emo amimene nana-una kasa yero nana nugu atu dopero na eno eyero sena,‘Otao nana Saulo, diti nina pagaise.’ Ayero senu na mena diti pagairo nunggigiwang ara.</VERS>
      <VERS vnumber="14">Ayero yewang ge eyero na eno tugata yena, ‘Aya-ewowo naname una TuwaBayau mene aratamao nuna keregai gasese, o etutero naora Maung gosinasani benuna-una atu ge nigasese ning pumiya.</VERS>
      <VERS vnumber="15">Arare ning buro-mani nuna yero tani gigesa o ge nigesa auna bowi tawingsero emo bauno eno tugata yero babarinesa.</VERS>
      <VERS vnumber="16">Ning noeno tebeba mitesi? Ning iropuro, “Yesu, ning Tuwa nana,” ayerosasa aune ning ge ou suwanane pasena nina disariniya.’ Anania mene na enoayero sena arauwa.</VERS>
      <VERS vnumber="17">Arare na Yerusalem nape nupema kapete gairo Tuwa Bayaura ibu bainana atutoiro isa sinasani atiyo yaine yero Tuwa gigiwang.</VERS>
      <VERS vnumber="18">Gigiwang nung na eno eyero sena, ‘Napo euna emo mene be nina-una atu genana nigiro awang sarineya. Arare ning Yerusalem napo yangdoro mena baung.’</VERS>
      <VERS vnumber="19">Ayero senu na abena eyero sewang, ‘Tuwa, na yere ibu sero baungno ningtumo didinowa emo dubu awiya puro bunao gare pugairo waung mene dero nona, awiya napo euna emo mene giro baingtitineya.</VERS>
      <VERS vnumber="20">Nupema bowi sao emo nina Stiwen dari sero taung wori nunae dutugairogurutu yewa diya mitiwang Stiwen dewa gigiwang iwaing yena, awiya demagosineya.’</VERS>
      <VERS vnumber="21">Ayero sewang Tuwa mene eyero sena, ‘Ning kora makora ye. Iyengtanatawing ake emo Yuda okora una babase.’ Tuwa mene na eno ayero sena ara.”Paulo mene ayero sena arauwa.</VERS>
      <CAPTION vref="22">Paulo waung mene dari sero aune yangduwa.</CAPTION>
      <VERS vnumber="22">Emo awong dawong yawewa Paulo mene ge ena tugata yena. Arata nung emoYuda okora una babaora ge senu emo dubu baina amimene wawa sero eyero sewa,“Emo ayao awiya aung yaise! Nung noi meko yero noiya.”</VERS>
      <VERS vnumber="23">Ayero wawa sinasani taung wori nunae imomoko awiya dutugairo isiwi-asawanasani popo au ika gatinewa giro</VERS>
      <VERS vnumber="24">gorobo emora diya mene senu gorobo emo mene Paulo puro garo nunae-unawitiwa ara. Ayero yero aune Yuda emo awong noeno ge yanakana betinewa, aunasusuwa gari sero gorobo emo mene Paulo waung mene daya aune susuwa nunakeregai gari sena ara.</VERS>
      <VERS vnumber="25">Ayero senu awong Paulo waung mene dari sero te-wawong nuna wo aingsomene bunewa Paulo mene gitau yao nunae wosao zo dopero mitinu giro atatayero eyero sena, “Na Roma emo. Niye na kotora pugeya oko zuwetenare niye nawaung mene teba dari sineya awiya teng yarinita?”</VERS>
      <VERS vnumber="26">Ayero senu gitau yao nunae wosao amimene baung diya bainana-una yeroeyero sena, “Nono yari sero nesi? Emo awiya nung Roma emo.”</VERS>
      <VERS vnumber="27">Ayero senu diya baina amimene Paulora una baungno atata yero eyero sena,“Ning se. Ning Roma emo me ing?” Ayero senu Paulo mene eyero sena, “Awiyame ara.”</VERS>
      <VERS vnumber="28">Ayero senu gorobo emora diya baina amimene eyero sena, “Na moni ewezomene Romana gavman zuma gaewang aune na niginu Roma emo me yewang ara.”Ayero senu Paulo mene eyero sena, “Ora nane mene zo aya nana na Roma emoranapo zora atu puna, arare na Roma emo yero kasa yewang.”</VERS>
      <VERS vnumber="29">Ayero senu giro Paulo dari newa awiya mena yangduwa ara. Arare goroboemora diya baina mene Paulo nung Roma emo awiya giro eyero sena, “Na noenoRoma emo ewiya seni mene buneteni?” Ayero sero nung dema awang yena arauwa.</VERS>
      <CAPTION vref="30">Paulo mene Yuda emora gitau yao dubu auna augaora atu ge sena.</CAPTION>
      <VERS vnumber="30">Iya gainu gorobo emora diya baina amimene Yuda emo awong susuwa nounaPaulo gigiwa meko yenu auna susuwa me nigari sero Paulora bunao besero Yudaemora pirisa babuze gitau yao dubure senu augaiwa Paulo puro baungno augaonunae-una atu pugaina ara.</VERS>
    </CHAPTER>
    <CHAPTER cnumber="23">
      <VERS vnumber="2">Ayero senu pirisa baina mene emo Paulora una nugu dopero mitiwa aenoeyero sena, “Niye nung bera depu.”</VERS>
      <VERS vnumber="3">Ayero senu Paulo mene eyero sena, “Taung nina mene iwaing mitiya, aratamoko nina mene zo meko. Ning Tuwa Bayau mene dariniya ara. Ning sao tauyaoge mitiya auna teng ge kora yao buro yari sinesa amimene noeno sao tauyao gedaigati nasani na daese sinesi?”</VERS>
      <VERS vnumber="4">Ayero senu emo dopero mitiwa amimene Paulo eno eyero sewa, “Ning noenoTuwa Bayaura pirisa baina awiya izinesi?”</VERS>
      <VERS vnumber="5">Ayero sewa Paulo mene abena eyero sena, “Otao mani, nung pirisa bainayero noiya awiya na oko gosinena aeno ge sesena. Tuwara gera ge eyero gayaomitiya, ‘Ning dubu nina-una gitau yao oko giro sero izase.’ Na ge awiyanigitinona.” Ayero sena arauwa.</VERS>
      <VERS vnumber="6">Gitau yao dubu mene gausero nasani nauwa. Agewa Sadukayo dubu, agewaFarisayo dubu, ayero gausero nasani nauwa. Arare Paulo mene awiya gosinasaniaugaora atu wawa sero eyero sena, “Otao mani, na Farisayo emo. Mamononeaya-ewowo nana awong deka ayero Farisayo yero nasani nauwa ara. Magayaoraatu seka yero iropaora ge mitiya awiya tumo didinona, arare auna na gerapugatineya ara.”</VERS>
      <VERS vnumber="7">Ge ayero senu Farisayo emo arita Sadukayo emo awong ge wina-se yero dubuetobe yewa augao meko yena ara.</VERS>
      <VERS vnumber="8">Sadukayo emo awong magayaora atu seka yero iropaota, angelota, nona ayaoawiya gosinowa ge iwao yero noiya. Arata Farisayo emo mene zo nona ayaoawiya me ayero sero nowa.</VERS>
      <VERS vnumber="9">Arare augao nunae-una atu ge bainakama betewa. Ge betinete Farisayo emorauna dubura atu sao tauyao ge gipao emo ena mene iropuro Paulo soreuno gesinasani eyero sewa, “Nae emo ewiya gigenane pasenane oko niya. Angelotaititi zo mene nung tugata yenuta, awiya name oko gosinenane.”</VERS>
      <VERS vnumber="10">Ayero sero ge matu newa iwo bainakama kasa yenu giro gorobo emora diyabaina mene awong Paulo dero gera gaira yowi sero, awang yero senu gorobo emomene kasa yero Paulo emora towang atu sorero puro baung garo nunae-una yewa.</VERS>
      <VERS vnumber="11">Ayewa ture inu ping aune Tuwa mene Paulora una kasa yero dopero eyerosena, “Ning tau ye. Yerusalem nape atu ge nana keregatinosa, deka ayeroRoma nape atu keregarinesa.” Tuwa mene ayero sena arauwa.</VERS>
      <CAPTION vref="12">Yuda emo ena mene Paulo dari sero opene ge diwa tauyena.</CAPTION>
      <VERS vnumber="12">Iya gainu Yuda emo ena augairo nona minaore oure seminiro teba netePaulo dero aune nona minari sero Tuwa Bayaura benaungna atu sewa tauyenu geopene diwa tauyena.</VERS>
      <VERS vnumber="13">Emo ge opene diwa awiya namba nunae 40 daigaina ara.</VERS>
      <VERS vnumber="14">Emo amimene pirisa babuzere simaire auna-una baungno keregairo eyero sewa,“Nae nona oko minao nete Paulo dero aune nona minari ge ayero diro sesenanetau yetiya.</VERS>
      <VERS vnumber="15">Arare niye aune gitau yao dubu ninae amimene gorobo emora diya bainanung eno ge eyero pugaipu babae, ‘Ning Paulo augao nanae-una pugai bumai genupema sero baingtanene.’ Ge ninae-una ayero yai aune nae Paulo nagibe atudarinenane ara.” Ayero sewa arauwa.</VERS>
      <CAPTION vref="16">Paulora meto mene Paulo dari ge opene diwa awiya keregaina.</CAPTION>
      <VERS vnumber="16">Paulora meto mene Paulo dari sero ge didinewa nigiro giro baungno goroboemora una gare yero bowi awiya imoo nuna eno ge sena ara.</VERS>
      <VERS vnumber="17">Bowi awiya senu giro Paulo mene gorobo emora diya zo yau senu bunu eyerosena, “Ning mani ewiya yuno puro baung diya bainana una yasa ge zo sainigae.”</VERS>
      <VERS vnumber="18">Ayero senu giro gorobo emo amimene mani awiya yuno puro diya bainana unabaungno eyero sena, “Bunao emo Paulo mene na yau sero sesi giro mani ewiyage zo ning eno saise butunenato ara.”</VERS>
      <VERS vnumber="19">Ayero senu diya baina mene mani awiya wawong iniro puro baungno ewe atuatata yero eyero sena, “Ge no na eno sarinesi?”</VERS>
      <VERS vnumber="20">Ayero senu mani amimene eyero sena, “Yuda emo mene ning eno ge pugayabumaise seseya tauyetiya ara. Ge opene sero diyeya awiya eyao era: NingPaulo augao nunae-una puro babasa awong susuwa nuna nigiro baingtari ningtugata yarineya.</VERS>
      <VERS vnumber="21">Tugata yaya ge nunae oko nigase. Noeno oko, nunae-una emo namba nunae 40daigatiniya amimene Paulo daya magayaise nagibe atu pungyero miteya. Awongnona minaore oure awiya yangdoro teba nete Paulo dero aune nona minari ayeroseseya tau yetiya. Ayero yero mena sosero kora yero ge nina diya miteyaara.”</VERS>
      <VERS vnumber="22">Ge ayero senu diya baina mene ge tauyao zo eyero sinasani nungiyengtina, “Ning ge keregairo na eno sinesa awiya emo zo eno oko sase.”Ayero sero iyengtina arauwa.</VERS>
      <CAPTION vref="23">Gorobo emo mene Paulo Sisaria nape puro bamuwa.</CAPTION>
      <VERS vnumber="23">Arare gorobo emora diya baina mene gorobo emo dubura gitau yao etobe yausenu bumuwato eyero sena, “Nito sayato gorobo emo tera angyao 200 aune woosira babao 70 aune gire karoware waweng inao 200 amimene Sisaria napebabari sosero kora yero ping 9 kilok nai babaese.</VERS>
      <VERS vnumber="24">Ayero nasani wo osi zo pugaiputo Paulo tame atu adungno babae. Ayerodiya iwaing yero emo tuwa Filikra una puro baungpu.”</VERS>
      <VERS vnumber="25">Ayero sero emo tuwa eno igi zo eyero sinasani gaena.</VERS>
      <VERS vnumber="26">“Na Klodio Lisias mene emo tuwa baina nana Filik ning eno igi gainena.</VERS>
      <VERS vnumber="27">Gorobo emo awong emo zo puro butuneya, awiya nung Yuda emo mene sanirodari nasani neya giro nane nung Roma emo ayero giro gorobo emo nana aunedema baungno Yuda emora una waweng atu sorero pumena ara.</VERS>
      <VERS vnumber="28">Ayero yero Paulo gera pugeya auna susuwa gari sero gitau yaora augaoauna puro babena.</VERS>
      <VERS vnumber="29">Puro babena nung pasena zora bunao gare pugaora okowata, o dao magayaoauna okowata, sao tauyao ge nunae eno gege nung gera pugatineya susuwa ayerogigena ara.</VERS>
      <VERS vnumber="30">Ayero emo ena mene pungyero Paulo dari sero ge opene diyeya tauyetiyaauna ge na eno seseya nigiro giro nina-una mena pugena butuniya ara. Emonung gera pugatineya awong dema nina-una kasa yero ge nuna ning eno saesesesena.” Gorobo emora diya baina mene ge awiya sero igi gaena ara.</VERS>
      <VERS vnumber="31">Ayenu gorobo emo awong diya baina nunae-una ge diungno Paulo mumene purobautunete Antipatri nape kasa yewa,</VERS>
      <VERS vnumber="32">iya gainu gorobo emo ena nupema napo nunae-una yesese newa wo osi tamebamuwa amimene gege Paulo puro baung Sisaria nape yewa ara.</VERS>
      <VERS vnumber="33">Atu kasa yero igi emo tuwa eno pugati nasani Paulo deka ayero wawongnuna-una pugaiwa ara.</VERS>
      <VERS vnumber="34">Ayero yewa emo tuwa mene igi zazagairo giro Paulo tawing susuwa nunanaiye awiya atata yenu eyero sena, “Na Silisia provinsra atu kasa yewang.”</VERS>
      <CAPTION vref="35">Yuda emo mene Sisaria nape baungno Paulo koto yewa.</CAPTION>
      <VERS vnumber="35">Ayero senu emo tuwa mene eyero sena, “Emo ning gera pugeya awong awiyabumaya aune ge nina sarinenane ara.” Ayero sero gorobo emo ena senu awongPaulo puro emo tuwara ibu Herode mene yena auna pugairo diya yewa arauwa.</VERS>
    </CHAPTER>
    <CHAPTER cnumber="24">
      <VERS vnumber="2">Ayero yewa emo tuwa mene senu Paulo kasa yenu Tetalo mene Paulo gerapugari sero emo tuwa eno ge eyero sena, “O emo tuwa nanae iwaing Filik. Ning nae iwaing diya yero nosa monone yero nonane. Anasani emo dubu nae enokotung-katung yero nasani nae sorepunosa.</VERS>
      <VERS vnumber="3">Anasani nae napo sero awiya dema sorepu nasani nona nanae apakana koranosa iwaing gege noi nae ning giro aratapu nonane.</VERS>
      <VERS vnumber="4">Aeno ge sana imoko yoiye sero awang nena. Arata ning eo yero nigasa geapungkaka gege ning eno sane.</VERS>
      <VERS vnumber="5">Emo ewiya gosinonane meko yero noiya. Awiya noeno okowata, nung pasenadaigairo auna maung yero noiya. Ayero Yuda emo tawing sero sero nowa aunadubo uwinoi iwo yero nowa kasa yero noiya. Ayero emo ena mene nae yangdorogausero dubu zo‘ Nasarete emora dubu’ ayero sero nowa, auna atu susuunonowa. Dubu auna gitau yao nung ara.</VERS>
      <VERS vnumber="6">Emo amimene Tuwa Bayaura ibu baina nanae awiya yai beingtire yaise seronesesi pumenane ara. [Nae sao tauyao ge nanae mitiya auna teng nung gerapugatenane,</VERS>
      <VERS vnumber="7">arata gorobo emora diya baina mene kasa yero nae musuna-masuna yerowawong nanae-una atu nung sorero pumiya.</VERS>
      <VERS vnumber="8">Lisias mene ayero yero nae Paulo gera pugari sinenane amimene nina-unakasa yanenese sesiya.] Arare nae ge nuna ning eno sinenane ewiya apakana nika nitope nung atatayasa sai garinesa ara.”</VERS>
      <VERS vnumber="9">Ge ayero senu Yuda emo awong dema nung soreuno ge nuna soga yewa arauwa.</VERS>
      <CAPTION vref="10">Paulo mene emo tuwa Filikra ditira atu susuwa nuna sena.</CAPTION>
      <VERS vnumber="10">Ayero sewa giro emo tuwa mene Paulo eno wawong yunu yenu giro ge eyerosena, “Ning dawang daigairo tawing euna atu emo tuwa yero nae diya yerobutunosa, awiya kotupu nasani ge nana dubo eo yaore sarinena.</VERS>
      <VERS vnumber="11">Na Yerusalem nape atu Tuwa Bayau bowi yari sero witiro nena wari be 12gege niya. Arare ning ge ewiya gasa teng oko yao yai giro emo atata yasasaya garinesa ara.</VERS>
      <VERS vnumber="12">Na ibu bainanata yere ibu enanata nape atu emore dema Tuwara gerawina-se yaota emo bauno dubo uwao buro awiya zo oko yao yetena awiya gigeya.</VERS>
      <VERS vnumber="13">Emo dubu emimene ge pasi nasani ning eno ge iwineya auna me awiya ningeno nono yero giparinei? Awong ayero yao ine teng oko ara.</VERS>
      <VERS vnumber="14">Arata ge me zo keregana nigi. Tuwara Nagibo Seka asinowa, awiya Yuda emomene giro‘ Tani naname yangdoro tani seka puro yero nowa,’ ayero sinowa, tani seka awiya puro nasani aya-ewowo nanae-una Tuwa Bayau sou yero nona. NaMosera sao tauyao ge aune ge gayao porofete mene sero gaewa aune awiyaapakana gosinona me yero noiya.</VERS>
      <VERS vnumber="15">Emo mekore iwaingne ago magayaora atu seka yero iroparineya, awiya emodubu erita naka nanae iniro taka sinasani yero nonane.</VERS>
      <VERS vnumber="16">Arare na Tuwa Bayaura ditirata emo baunona ditira pasena aung nari serotau-tataware yero nasani yero nona.</VERS>
      <VERS vnumber="17">Arare na dawang daigairo tawing ake-akemo auna atu nasani moni puro pudekaongna gatinasani moni awiya Yuda emo otao mani nana ena eno pugari sero, o zawing Tuwa Bayau eno pugari sero Yerusalem nape kapetegairo bumuwang.</VERS>
      <VERS vnumber="18">Ayero nasani zawing pugari sero dang buro yero ibu bainana toiro nenatameya ara. Nane atu emo dubu bainane yuno toiro naota o ge matu yao awiyaaung ara.</VERS>
      <VERS vnumber="19">Arata Asia provinsra Yuda emo ena atu miteya amimene na tebeba saniropumeya ara. Awong amimene pasena nana zo gosinasani giro nina una burokeregaese.</VERS>
      <VERS vnumber="20">Ora gitau yaora augaora atu na gera pugairo pasena nana zo tameita, awiya emo etu miteya amimene saese.</VERS>
      <VERS vnumber="21">Na ge dekaongka gege nunae-una atu towang dopero sesena nigeya teng okoyao yetita nowa. Awiya na wawa sero eyero sesena, ‘Magayaora atu seka yeroiropaora ge awiya iniro taka sero nona, aeno ena mene na gera pugeya nabenaung ninae-una dodopinena era.’ Awiya gege sesena.” Paulo mene ayerosena arauwa.</VERS>
      <VERS vnumber="22">Emo tuwa Filik mene Paulora ge oko sao aung yao yangdunu ge karamitauna. Nung Tuwara Nagibo Seka auna bowi nigiro baingtina, arare eyerogege sena, “Gorobo emora diya baina Lisias mene Yerusalem nape atu wosirobumai aune ge ninae sana aung yariniya.”</VERS>
      <VERS vnumber="23">Ayero sero gorobo emora gitau yao zo eno eyero sena, “Niye Paulo purodiya nasani iwo benaung oko yepu. Nupema otao mani nuna kasa yero nung korayari saya oko awang sepu.” Ayero sena arauwa.</VERS>
      <CAPTION vref="24">Paulo dawang etobe bunao gare atu mitinu emo tuwa Filik mene doro baungna.</CAPTION>
      <VERS vnumber="24">Wari be ena aung yenu Filik arore kasa yewato. Aro nuna-una yazo nunaDrusila. Nung Yuda bauno. Arare awongto kasa yero mitasani aune Paulo yausenu witiro Kristo Yesu tumo diyao auna susuwa tugata yena.</VERS>
      <VERS vnumber="25">Ayero nasani iwaing yero nao auna susuwa aune dubo-dubo yangdoro naoauna susuwa aune nupema be bainana atu awega-ziwega yao auna susuwa senuFilik mene nigiro awang yero Paulo eno eyero sena, “Kara sesesa tengyetiya, arare ning yangdoro baung nasa ago nagibo kasa yai giro aune nupemayumana bumarinesa.”</VERS>
      <VERS vnumber="26">Emo tuwa mene ayero sena. Awiya noeno okowata, Paulo mene moni nung enopugaise kotupu nauna. Arare nung ozaung Paulo yuno naunu buro nung aune demage ungwe-maungwe yero nasani nauna.</VERS>
      <CAPTION vref="27">Paulo mene Festora benaungna atu ge buro yena.</CAPTION>
      <VERS vnumber="27">Ayero nawe duwato dawang etobe aung yenu emo tuwa zo yazo nuna PosioFesto mene Filikra buro pungna. Ayenu giro Yuda emo Filik nung diya iwaingayero saese sero Paulo bunao gare atu mitinu yangdoro baungna arauwa.</VERS>
    </CHAPTER>
    <CHAPTER cnumber="25">
      <VERS vnumber="2">Kasa yenu pirisa babuzere Yuda emora gitau yao awong Festora una buroaugairo Paulora ge sewa.</VERS>
      <VERS vnumber="3">Awong nung dawong gaitinasani ge nunae nigiro sai Paulo Yerusalem napebumaise sewa. Awiya noeno okowata, awong Paulo nagibe atu pungyero umo yerodari sero ge diwa.</VERS>
      <VERS vnumber="4">Arare sewa Festo mene eyero sena, “Paulo nung Sisaria nape atu bunaogare mitiya. Arare na nimoi oko mena yesese yero Sisaria babarinena.</VERS>
      <VERS vnumber="5">Aune Paulora pasena zo mitiya ayero sero giro ninae-una atu gitau yao enamene na aune dema baungno aune ge nuna saese.”</VERS>
      <VERS vnumber="6">Ayero sero wari be 8 ta 10 Yerusalem nape atu nete nupema baung Sisarianape yena. Ayero yenu iya gainu koto yaora ibura toiro senu Paulo purotoiwa.</VERS>
      <VERS vnumber="7">Ge sao masira toinu Yuda emo Yerusalem atu bumuwa amimene nung pu towanggairo pasena nuna daigairo sero keregaiwa. Ayero keregaiwa ge iwao nunae-uname oko kasa yao yena.</VERS>
      <VERS vnumber="8">Ayero yewa Paulo mene ge nunae puro wowosi nasani eyero sena, “Na Yudaemora ibu bainanata Yuda emora sao tauyao geta Roma emo tuwa awiya oko purowosao.”</VERS>
      <VERS vnumber="9">Ayero senu Festo mene Yuda emo dubo iwaing yaese Paulo atata yero eyerosena, “Na ning Yerusalem nape puro baungno ge nina napo auna atu sana aungyao teng nita?”</VERS>
      <VERS vnumber="10">Ayero atata yenu Paulo mene eyero sena, “Na Roma emo tuwa Sisa aunakoto yaora ibu zora mitena era. Ge nana etu saya teng yariniya. Ning nikanitope susuwa nana gosinesa. Na Yuda emo eno tani meko zo oko yewang.</VERS>
      <VERS vnumber="11">Na pasena zota nona meko baina zo tamatena, awiya na dari sasa taung okosoratena. Awong awiya ge iwi nasani ning dubo gaineya, arare zo mene duboiwaing yaora ge awong eno sinasani na wawong nunae-una pugao ine teng okoara. Arare na Roma nape babana Romana emo tuwa Sisa mene ge nana sai aungyaise sinena.”</VERS>
      <VERS vnumber="12">Ayero senu Festo nung emo mani nuna aune dema ge sero nigiro nete aunePaulo eno eyero sena, “Emo tuwa Sisa auna una babari sinesa, arare emo tuwaSisara una babarinesa.” Ayero sena arauwa.</VERS>
      <CAPTION vref="13">Emo tuwa Agripa mene Festora una bunu Paulora susuwa sena.</CAPTION>
      <VERS vnumber="13">Wari be ena aung yenu emo tuwa Agripa nung nu-baunodi nuna Benisi auneawongto Festo eno yawa yawa ge sari sero wosiro baungno Sisaria nape kasayewato.</VERS>
      <VERS vnumber="14">Kasa yero wari be ena nung aune dema mitao-masi yero mitiwato giro Festomene Paulora ungwe nasani emo tuwa eno eyero sena, “Filik mene bunao emo zoyangdoro baungnu mitoiya.</VERS>
      <VERS vnumber="15">Ayero yenu na kasa yero Yerusalem nape witena pirisa babuze arita Yudaemora simai dubu awong amimene nana-una buro augairo emo awiya gera pugairoyaya buro baina nung eno puganese seseya.</VERS>
      <VERS vnumber="16">Ayero seseya na ge enaba eyero sesena, ‘Nae Roma emo mene yaya burobaina emo zo eno tebeba oko pugati nonane. Nae awong emo gera pugati nowaauna ge gege oko nigiti nonane. Gera maung dema puro pu kotora gairo aune geenaba aune enaba aune nigiti nonane ara.’</VERS>
      <VERS vnumber="17">Ayero sesena Yuda emo nana-una bumeya aune na be oko daigao iya gai nakoto yaora ibura toiro adungno gorobo emo eno sesena Paulo puro bumeya ara.</VERS>
      <VERS vnumber="18">Ayeteya Yuda emo mene nung gera pugari sero dema dopeteya na Paulorapasena baina zo keregari neita ayero sesena, arata aung ara. Awong pasenabaina zo oko keregao yeteya.</VERS>
      <VERS vnumber="19">Awong Tuwa Bayau bowi yaora tani nunae awiya eno Paulo eno iwo geseseya. Ora emo zo yazo Yesu magayena auna ge dema puro matu gateteya. Emoaeno Paulo mene eyero sinoiya, ‘Nung seka noiya.’</VERS>
      <VERS vnumber="20">Arare na nono yero gera susuwa garineni ayero sero Paulo Yerusalem napewitai atu ge nuna sana aung yarinita ayero sero nung atata yetena.</VERS>
      <VERS vnumber="21">Atata yetena Paulo nung bunao gare mitai Roma emora emo tuwa Sisa menege nuna sai aung yaise sesiya ara. Ayero sesi giro Paulo babaora be bumaiaune sana Romana emo tuwara una babaise sero bunao gare mitai gorobo emomene nung diya yaese sesena mitiya.”</VERS>
      <VERS vnumber="22">Festo mene ayero senu Agripa mene abena eyero sena, “Na naka natope emoamimene ge zo sai nigari aratapunena.” Ayero senu Festo mene eyero sena,“Iwaing. Gora sai nigarinesa.” Ayero sena arauwa.</VERS>
      <VERS vnumber="23">Arare iya gainu Agripato Benisi awongto taung siuno aune augao iburawitiwato gorobo emora diya aune gitau yao ena aune napo auna emo gitau yaodema awongto ago yero witiwa ara. Witiro toiwa Festo mene senu Paulo purowitiwa ara.</VERS>
      <VERS vnumber="24">Puro witiwa Festo mene ge eyero sena, “Emo tuwa Agripa aune emo maninana ena, ge sana nigipu. Emo dopero mitiya aeno tini kapao puro Yuda emoapakana mene Yerusalem nape atuta napo euna atu na ato sinasani yau seroeyero seseya, ‘Nung oko naise.’</VERS>
      <VERS vnumber="25">Ayero seseya na pasena nuna kau yetena, arare nung danane magayai tengoko yariniya. Arare Roma emo tuwa Sisara una babai emo tuwa mene ge nuna saiaung yaise sesi giro iyengtana babari niya ara.</VERS>
      <VERS vnumber="26">Arata ge me kau nasani emo tuwa naname eno igi gayari sero ge nosarineni? Arare emo ewiya ninae-una o nupema emo tuwa Agripa nina-unabenaungna atu pugena dodopiniya ara. Arare name susuwa nuna keregairo aunege nuna gayana babariniya.</VERS>
      <CAPTION vref="27">Paulo mene Agripara benaungna atu ge nuna sena.</CAPTION>
      <VERS vnumber="27">Na bunao emo zo ge nuna oko gayao tebeba iyengtana Roma nape babao awiyagigena teng oko niya.” Festo mene ayero sena arauwa.</VERS>
    </CHAPTER>
    <CHAPTER cnumber="26">
      <VERS vnumber="2">“O emo tuwa Agripa, Yuda emo mene na gera pugari sero ge sinowa, aunaenaba yeme nina benaungna atu sari sero dubo nana iwaing niya.</VERS>
      <VERS vnumber="3">Awiya noeno oko, ning emimene nae Yuda emora naota ge wina-se yaonanae-una susuwa gosinosa. Arare ning ge ungwe nana nigaora bereya okoyaise.</VERS>
      <VERS vnumber="4">Na mani maingkore napo susuwa nana-una atuta Yerusalem nape atu nono yeronawe baiwang auna susuwa awiya Yuda emo apakana emimene gosinowa.</VERS>
      <VERS vnumber="5">Tuwa Bayau sou yaora tani naname mitiya, tani awiya Farisayo dubu menedubu ena daigati nasani iniro baingtitinowa. Dubu aune naungwa aune susuwanana atu giro butunowa. Arare susuwa nana gosinowa amimene ge me sari seroge dekaongka eyero sarineya.</VERS>
      <VERS vnumber="6">Nona Tuwa Bayau mene aya-ewowo naname eno pugari senu tauyena, nona awiyatumo didinasani diya nona. Susuwa aeno na gera pugeya kotora dopero mitenaera.</VERS>
      <VERS vnumber="7">Arare nona pugari senu tauyena auna ge awiya me yaise Isreli emo dubu 12awong tumo didinasani tau yero pingne iyare be giti Tuwa Bayau eno zawingpugati nasani nung bowi tau-tataware yao yero nowa. O emo tuwa nana, na nonaawiya tumo didinasani nona auna Yuda emo mene ge buro na eno pugatinowa ara.</VERS>
      <VERS vnumber="8">Ora Tuwa Bayau mene mamagayao uwinoi seka yero nowa awiya niye ena menenono yero giro nowa me oko yao yero noiye?</VERS>
      <VERS vnumber="9">Na naka natope Yesu Nasarete napora yazo bowire nuna gera yana sisigairoaung yai iwaing yariniya ayero sero buro baina nasani naungwa ara.</VERS>
      <VERS vnumber="10">Yerusalem nape atu ayero nasani naungwa. Pirisa babuzera una baungnosinaungwa igi pugati nauwa puro Yesura dubu auna emo bauno daigairo bunaogare pugati nasani naungwa. Awiya gege oko, daya mamaga yaese sinauwa na genunae soga yero nasani naungwa ara.</VERS>
      <VERS vnumber="11">Yuda emora yere ibu sero baungno Yesura dubu ozaung dedunasani awongYesura yazo yangduwaese tani mou-mesa yao awong eno yero butunasani naungwa. Ayero nasani na gorobo bainakama yero napo ake baungno emo dero tuninasaninaungwa ara.</VERS>
      <CAPTION vref="12">Paulo mene nung Kristen yena auna ungwe dina.</CAPTION>
      <CAPTION vref="12">
        <xref fscope="Apo 9:1-19">Apo 9:1-19</xref>; 22:6-16</CAPTION>
      <VERS vnumber="12">Ayero naungwa be aune pirisa babuze mene igi pugairo sewa na benunae-una Damaskas nape babari sero bamuwang ara.</VERS>
      <VERS vnumber="13">Bautunewang wari towang atu dopenu uritira atu waegao zo mene na auneemo mani nana aune waegainu gigiwangne ara. O emo tuwa nana, warira waegaoawiya wosao. Arata waegao gigiwang awiya witao.</VERS>
      <VERS vnumber="14">Arare nae zuwe tawingna gairo aune wawa zo Yuda gera nigiwang, ‘Saulo, Saulo, ning noeno na dedunosi? Ning ge nana nigiti nasani aune oko nigaineyero nasani dubu nana dedunasani nika nitope gera yero nosa ara.’</VERS>
      <VERS vnumber="15">Ayero senu na abena eyero sewang, ‘Tuwa, ning aweni?’ Ayero sewang nungeyero sena, ‘Na dero tuninosa, na Yesu ara.</VERS>
      <VERS vnumber="16">Arata ning iropuro dope. Na kara ning buro-mani nana pumari seronina-una kasa nena. Arare ning tani gosinesa eune ena ago gipana garinesaauna bowi sao emo nana yero nase.</VERS>
      <VERS vnumber="17">Na ning Yuda emora unata emo Yuda okora una waweng atu sorero pupunasaninarinena.</VERS>
      <VERS vnumber="18">Na ning emo Yuda okora una iyengtana baungno sasa diti guma yao nunaeaung yai mume giro yangdoro waegaora bumae. Nupema Sandara putoung yangdoroTuwa Bayaura putoung pumae. Ayero yaya na pasena nunae disana emo bauno natumo diro pewa yero nowa auna atu susumae.’ Na eno ayero sena arauwa.</VERS>
      <VERS vnumber="19">O emo tuwa nana Agripa, tani gigiwang auna ge diungno baingtiwang.</VERS>
      <VERS vnumber="20">Arare na gitau Damaskas nape atu zayero ge tugata yero aune nupemabaungno Yerusalem napora emo bauno ge tugata yero aune emo Yuda oko dema getugata yero bamuwang ara. Dubo nunae kapetegairo Tuwa Bayaura una desetirodubo kapetegaiwa auna teng buro yaese ge tugata nasani naungwa ara.</VERS>
      <VERS vnumber="21">Ayero nasani naungwa, susuwa aeno Yuda emo awong ibu bainana atu nasaniro daya magayanese yewa.</VERS>
      <VERS vnumber="22">Arata Tuwa Bayau mene na sorepunoi ge tugata nasani nona. Arare na etudopero mitasani emo wosaota witao aeno dema ge tugata nena era. Na ge sekaoko, nona kasa yariniya auna ge porofete aune Mose amimene sero gaewadekaongka amaze sinena ara.</VERS>
      <VERS vnumber="23">Awong eyero sewa, ‘Kristo nung yaya tapunete magayaise sao mitiya. Ayeromagayao dubura atu gitau yero iropuro Yuda emota emo Yuda oko awiya enoiwaing yaora susuwa keregariniya.’ Ge awiya soga yero nona ara.”</VERS>
      <VERS vnumber="24">Paulo nung susuwa nuna kora yero ge ayero tugata nenu Festo mene getingyene eyero sena, “Paulo, ning dau nesa. Kotumao daigairo gainasanizazagati nasani ayero nawe dotesa ziyo nina meko niya.”</VERS>
      <VERS vnumber="25">Ayero senu Paulo mene eyero sena, “O emo tuwa nana Festo, na dau ge okosinena. Na kotumaore ge me sinena.</VERS>
      <VERS vnumber="26">Ge sinena auna susuwa emo tuwa Agripa mene teng nigitiniya. Nuna-una etube eo yaore sinena. Tani sinena awiya ake atu oko kasa yena, arare emo tuwaAgripa mene oko kau niya.</VERS>
      <VERS vnumber="27">O emo tuwa Agripa, ning porofetera ge gosinosa me yero noita? Gosinosame yero noiya, awiya gosinena.”</VERS>
      <VERS vnumber="28">Ayero senu Agripa mene Paulo eno eyero sena, “Be maing-kokaka gegesinasa na Kristora mani yanese sinesa.”</VERS>
      <VERS vnumber="29">Ayero senu Paulo mene abena eyero sena, “Be maing-kokaka gegeta beimoko-kaungkaung, auna ge aung. Arata nine gege oko, emo ena dema yeme gesinena nigitineya, niye apakana na eyao ine yaese Tuwa Bayau eno isa sinena. Bunao emo nena ayao ine oko, Kristen yero nona ayao ine yaese sinena ara.”</VERS>
      <VERS vnumber="30">Ayero senu emo tuwa Agripa aune emo tuwa Festo aune Benisi arita emo enamitiwa amimene iropuro koto yaora ibu yangduwa.</VERS>
      <VERS vnumber="31">Yangdoro bautu nasani nuka nuyetope sero nigiro ayero nasani eyero sewa,“Emo nung pasena zo oko yao noiya, arare daya magayaota bunao gare mitaoine teng oko niya.”</VERS>
      <CAPTION vref="32">Paulo nung Roma nape babaise wangna pugaiwa.</CAPTION>
      <VERS vnumber="32">Asewa Agripa mene Festo eno eyero sena, “Emo nung Roma nape babaiRomana emo tuwa Sisa mene ge nuna sai aung yaise oko sao yatiya, awiya ningnung kara etu besasa natiya.” Ayero sena arauwa.</VERS>
    </CHAPTER>
    <CHAPTER cnumber="27">
      <VERS vnumber="2">Ayewa Adramitiam napora wang zo mene Asia dungna napo mitiwa awiya serotoiro toiro ayari sero babari nasani nenu giro wang auna witiro bamuwangne. Masedonia emo zo yazo nuna Aristako, nung Tesalonika napora, nung deka demabamuwangne ara.</VERS>
      <VERS vnumber="3">Bautunewangne iya gainu wang Saidon nape toinu Zulio mene Paulo otaonasani nigina auna teng nape baungno otao mani giginu nona minao ena nungeno pugaiwa.</VERS>
      <VERS vnumber="4">Atu iropuro bautunewangne bisi megete atu buro nae misenu giro Saiprasgutura bautara baungno begitira-begitira bamuwangne.</VERS>
      <VERS vnumber="5">Ayero bautunete Silisiato Pamfilia tawing auna wito buwagairo Lisiatawingna napo zo yazo Mira auna kasa yero wang awiya atu yangduwangne.</VERS>
      <VERS vnumber="6">Alesandria napora wang zo atu mitina amimene Itali tawingna babari seronenu giro gorobo emora diya mene nae pugainu wang auna witiwangne ara.</VERS>
      <VERS vnumber="7">Wangna witiro eyareka bautunewangne wari be ena aung yenu Naidas napomitina auna ina witari taung dedunete witiwangne ara. Arata bisi mene megeteatu butunasani nae misenu nae atu babao teng oko yenu giro yangdoro Kritgutura bautara bamuwangne. Bautunete gutu auna dung zo yazo Salimoni awiyadaigaingwane ara.</VERS>
      <VERS vnumber="8">Dung awiya daigairo begitira-begitira bautunete Lesia napo mitina aunanugu oko zo mitina yazo Wang Darao Pao Iwaing auna taung dedunete toiwangnearauwa.</VERS>
      <CAPTION vref="9">Paulora ge dero bamuwa.</CAPTION>
      <VERS vnumber="9">Nae witora atu be imoko-kaungkaung bautunaungwane Yuda emora nonaseminaora iya be nunae aung yenu wito witaora be awiya buna. Ayenu giroPaulo mene wini ge nae eno eyero sena,</VERS>
      <VERS vnumber="10">“Otao mani, nupema susuuno babari yarinenane, awiya iwaing okobabarinenane. Bautunanane wang bezai nona gege oko, emo name dema wito turababarinenane, awiya giro aeno sinena ara.”</VERS>
      <VERS vnumber="11">Ayero senu gorobo emora diya mene Paulora ge nigiro oko nigao ine yerowang maung auna ge nigina.</VERS>
      <VERS vnumber="12">Okora witiwangne awiya soma bisi yanakana sumaora be aune wang dekatoiro baingtiro mitao teng oko. Ayenu wangna emo daigairo newa amimene eyerosewa tauyena, “Name soma ewiya yangdoro Krit gutura oko zo mitiya yazoFinikis oko auna toiro mitanane bisi yanakana sumaora be aung yariniya. Arata name kara babari nenineta?” ayero sero babari yewa ara. Wito okoawiya dung amimene bisi gana bate atu sungno baung ika yao etobe deka ayerogazero mitoiya arauwa.</VERS>
      <CAPTION vref="13">Witora bamuwa bisi yanakana sungno dena.</CAPTION>
      <VERS vnumber="13">Arare bisi gana bautara atu witinu me nita sero wangna mamono menebabari sero angga watimuwa witinu Krit gutura begitira-begitira bamuwangneara.</VERS>
      <VERS vnumber="14">Bautu newangne gutura atu bisi bainakama zo</VERS>
      <VERS vnumber="15">mene wang nanae puro musuna-masuna yenu kaputi nete giro yangduwapeuso-peuso yero bamuwangne ara.</VERS>
      <VERS vnumber="16">Ayero nete aune gutu maingkoka zo yazo Kauda auna begitira-begitirabautu newangne wang maingkoka zo watipu newangne amimene wito tura babaoeno, buro baina nete watimuwangne witi wang tame yena ara.</VERS>
      <VERS vnumber="17">Witi wang tame yenu wang baina awiya bezao eno, towang daung atu angsimene tairo diwangne ara. Arata boya zo yazo Siritis auna pisoiye sero, seliewewa. Ayewa bisi mene misenu peuso-peuso yero bamuwangne ara.</VERS>
      <VERS vnumber="18">Bisi putoungne butunena, arare iya gainu awong zayero wangna nona enazuwa witora gaiwa ara.</VERS>
      <VERS vnumber="19">Ayero yewa ping nupema inu bautu newangne iya gainu wangna nona enaangsire selire iture awiya wawong nunae mene zuwa witora gaiwa.</VERS>
      <VERS vnumber="20">Pingne warire daigairo awiya bisi tau-tataware yao butunenu warita arasazo za oko gao yero kotumao nanae aung yenu eyero sewangne, “Sisigarinenane.” Ayero gigiwangne ara.</VERS>
      <CAPTION vref="21">Paulo mene emo dubo iwaing yaese ge tugata yena.</CAPTION>
      <VERS vnumber="21">Emo dubo miniro nona minao yangdoro teba newa giro Paulo mene baungnonunae-una towang atu dopero eyero sena, “Otao mani, niye ge nana nigateisiya, awiya name Krit gutura atu mitatenane. Ayero nona mouyaota nona gerayao oko kasa yatiya.</VERS>
      <VERS vnumber="22">Arata saineba, awang yao yangdoro tau yepu. Emo mene oko gerayarinenane. Wang gege mene meba gera yariniya ara.</VERS>
      <VERS vnumber="23">Awiya gosinena, noeno oko, awenane aune pingne Mama nana Tuwa Bayau menena buro-mani nuna aeno angelo zo iyengti nana-una kasa yero</VERS>
      <VERS vnumber="24">eyero sesiya, ‘Paulo, ning awang oko yase. Ning Romana emo tuwa Sisaauna-una kasa yarinesa. Awiya gege oko, Tuwa Bayau mene ning sorepu nasaniemo ning aune dema wangna neya awiya soremai oko magayarineya.’</VERS>
      <VERS vnumber="25">Angelo mene na eno ayero sesiya, arare otao mani nana, niye dubo iwaingyepu. Ge Tuwa Bayau mene na eno sesiya awiya gigena me yetiya, arare meyariniya.</VERS>
      <VERS vnumber="26">Arata wang mene zo gutu zora suwa yero bezariniya ara.” Ayero senaarauwa.</VERS>
      <VERS vnumber="27">Nae Adria wito towang atu newangne Sande etobe aung yenu ping tuno tanowangna buro-mani mene yetine yero“ tawing tapunenane” ayero gigiwa.</VERS>
      <VERS vnumber="28">Ayenu giro angsi ou teumao awiya pugaiwa wito tura baungno 40 mita yenaara. Ayenu maingkoka bautunete nupema pugaiwa wosiro baungno 30 mita yena.</VERS>
      <VERS vnumber="29">Ayenu boyara witao awang yero wang agora atu angga siwongpatige pugaiwawosiwa awong iya mena gaise isa sinasani mitiwa.</VERS>
      <VERS vnumber="30">Mitete wangna buro-mani wang yangdoro zanari sero wang maingkoka pugaiwawosi witora yenu etegairo eyero sewa, “Nae wang gitaura otu angga zopuganane wosaise nenane.”</VERS>
      <VERS vnumber="31">Ayero sewa Paulo mene gorobo emora diya aune dubu nuna aune awong aenoeyero sena, “Wangna buro-mani mene wangna oko mitao zanarineya, awiya niyewito tura baungno aung yarineya.”</VERS>
      <VERS vnumber="32">Ayero senu giro gorobo emo mene wang maingkora angsi kapewa wang baunuyangduwa.</VERS>
      <VERS vnumber="33">Iya gari nasani nenu Paulo mene emo apakana nona minaese eyero sena,“Name dubo minao buro nasani nona oko minao tebeba nenane wari be 14 niya.</VERS>
      <VERS vnumber="34">Arare yeme nona minaese sana oko awang sae. Nona miniro iwaing yeronarineya. Giti ai ninae zo oko tarayari niya.”</VERS>
      <VERS vnumber="35">Ayero sero ame zo punu gosinewa Tuwa Bayau eno dange sero eero minina.</VERS>
      <VERS vnumber="36">Mininu giro dubo nunae iwaing yenu teng deka ayero puro miniwa ara.</VERS>
      <VERS vnumber="37">Emo wangna naungwane auna namba nanae 276 ayao ara.</VERS>
      <VERS vnumber="38">Nona miniro putoung puro wuit wang mokora mitina awiya au witora gaiwa. Ayero yewa wang eo yero peuso yena arauwa.</VERS>
      <CAPTION vref="39">Wang mene gutu auna yowangsa boubou zora atu pisero bezena.</CAPTION>
      <VERS vnumber="39">Iya gainu awong tawing awiya diga gigiwa. Ayero wito oko zo bago iwainggiro wang mene auna toiro yowangsara atu witaise sero</VERS>
      <VERS vnumber="40">emo mene anggara angsi kapewa wito tura bamuwa yangdoro wang ago yaorawana auna angsi besero seli zo wang gitaura watimuwa witinu wang gitau pubage gairo bamuwangne ara.</VERS>
      <VERS vnumber="41">Bautu newangne wang mene yowangsa boubou zora atu witiro taka sena. Ayero tau yenu wito mene wang ago denu bezena ara.</VERS>
      <VERS vnumber="42">Wang bezinenu bunao emo ena wito yawero babao eno, gorobo emo mene dayamamaga yaese sewa.</VERS>
      <VERS vnumber="43">Arata diya nunae mene Paulo sorari sero kotungno giro awang sena. Awangsero wito yawero gao amimene gitau tebeba gutero yawero witi ika yaese sena.</VERS>
      <CAPTION vref="44">Emo apakana Malita gutura witiwa.</CAPTION>
      <VERS vnumber="44">Ayero yaya aune ena awiya parata wang bezena auna agegewa awiya iniroyawero witaese sena. Ayero senu yero kara teng iwaing witi ika yewangnearauwa.</VERS>
    </CHAPTER>
    <CHAPTER cnumber="28">
      <VERS vnumber="2">Gutu auna mamono awong nae aune otao nasani yo iwaing mono daigairopumuwa. Ware bisire butunenu soma yayaung nenu giro iyao eewa aewangne ara.</VERS>
      <VERS vnumber="3">Be aune Paulo mene i sosoru ena yangtagairo puro au iyaora gatinenu yi zotaung kokoni yenu giro atu kasa yero Paulo waweng atu gauno taka sena ara.</VERS>
      <VERS vnumber="4">Ayero yenu tawing auna mamono mene Paulora waweng atu yi giro wina-seyero eyero sewa, “Emo amimene emo dedunoi maga yero nowa, arare nung witoraatu oko maga yao witi ika yeti giro Tuwa etutero naora Maung mene gigi mekoyeti abena nuna pugai kasa niya.”</VERS>
      <VERS vnumber="5">Ayero sewa arata Paulo mene wawong ibegainu yi batagairo iyaora wosinunung oko gamao mene mitaine yena ara.</VERS>
      <VERS vnumber="6">Ayero yero dopero mitinu awong nung wawong nukarinita nung mena zuweromaga yariniye, ayero sero be imokore diya mitiwa yaya zo nuna-una oko kasayao yenu giro kotumao darawa yero eyero sewa, “Nung tuwa zo arauwa.”</VERS>
      <CAPTION vref="7">Paulo mene emo yayare kora yena.</CAPTION>
      <VERS vnumber="7">Soma mitiwangne auna nugu atu emo gitau yao zora tawing mitauna. Emo aunayazo Pablio. Nung gutura mamono auna gitau yao yero nasani nauna. Arare emoamimene nae yuno puro baungno garo nuna-una atu pugairo mono pupunasani koranenu wari be etama yena ara.</VERS>
      <VERS vnumber="8">Pabliora maung mene yaya taung kokoni yaore ze ou gege yao awiya puroapegairo mitina. Anenu Paulo mene nigiro garo nuna-una baungno isa serowawong nuna-una tame pugairo kora yenu iwaing yena ara.</VERS>
      <VERS vnumber="9">Ayero yenu gutu auna emo bauno yayare ena mene bowi nuna nigiro buroaugaiwa deka ayero kora yena.</VERS>
      <VERS vnumber="10">Auna abena awong yawa yawa nasani nae kora-makora bainakama yewa ara. Anete ago babaora be nanae bunu nona minao nanae daigairo wangna pugaiwaarauwa.</VERS>
      <CAPTION vref="11">Paulo otao maine wang sekawa zora baung Roma nape yewa.</CAPTION>
      <VERS vnumber="11">Gutu auna atu newangne ino etama aung yenu aune wang sekawa zorawitiwangne ara. Wang awiya Alesandria napora. Wang amimene wito meko yaorabe daigari sero gutura degene uno mitinu soma iwaing yena. Wang gitaura atutuwa zora mani emodi popota auna ititi kewao. Wang auna witiro bamuwangneara.</VERS>
      <VERS vnumber="12">Bautunete Sirakus nape kasa yero atu degene uno wari be etama mitiwangneara.</VERS>
      <VERS vnumber="13">Atu iropuro gegeru yero bautunete Regiam nape kasa yero atu mitiwangneiya gainu bisi gana atu bunu giro nae Regiam doro bautu newangne bisiamimene nae misenu ping mume wari be etobe gege bautunete Puteoli nape kasayewangne ara.</VERS>
      <VERS vnumber="14">Atu kasa yero wang atu yangduwangne napo auna ge nigao dubu mene naeyumuwa awong aune dema wari be 7 ayao atu mitiwangne ara. Atu mitete nupemairopuro ika bautunete Roma nape kasa yewangne ara.</VERS>
      <VERS vnumber="15">Roma nape babari sero nagibe atu bautu newangne napo auna ge nigao dubuena mene bowi nanae mena nigiwa, arare ena mene butunete napo zo yazo nunaApiora Maket auna atu nae tamuwa. Ena mene napo zo yazo nuna Stowa Etamaauna atu nae tamuwa. Ayewa Paulo mene awong giro yawa yawa nasani Tuwa Bayaueno dubo iwaing yena arauwa.</VERS>
      <CAPTION vref="16">Paulo mene Yuda emo senu augaiwa ge tugata yena.</CAPTION>
      <VERS vnumber="16">Roma nape kasa yewangne diya emo mene senu Paulo bunao garo yangdorogaro me zora pugaiwa gorobo emo zo mene diya naunu atu mitasani nauna ara.</VERS>
      <VERS vnumber="17">Mitinu wari be etama yenu aune Paulo mene Roma napora Yuda emora gitauyao senu augaiwa awong eno eyero sena, “Otao mani, na Yuda emo otao maninaname oko gona-magona yewang, nupema aya-ewowo naname una tani oko purowosiwang. Arata awong Yerusalem atu na tebeba puro Roma emora waweng pugaiwana bunewa.</VERS>
      <VERS vnumber="18">Arata Roma emo awong susuwa nana wuyero baungno pasena nana zora na dayamagayanese auna teng kau yewa aung yenu giro na besari sewa ara.</VERS>
      <VERS vnumber="19">Ayero yewa Yuda emo awong tau yero sewa giro na nao nana sorari seroRomana emo tuwa Sisa mene ge nana sai aung yaise sewang ara. Ora na Yuda emootao mani naname amimene na iwo yero nowa, awiya gera pugari sero okobumena.</VERS>
      <VERS vnumber="20">Susuwa amaze na niye gosinasani niye aune dema sero nigiro ayari seroniye sesena bumeya ara. Sorao Emo naname mene be iwaing puro bumaise Isreliemo apakana name diya yero nonane, awiya eno na seni emimene bunewa nonaera.”</VERS>
      <VERS vnumber="21">Ayero senu emora gitau yao mene eyero sewa, “Otu Yuda emo tawing susuwananame-una atu nowa amimene ge nina nae eno oko gayao yewa. Arata emonunae-una zo iyengtaya buro pasena nina-una ge awiya nae eno oko sao nigaoyewangne ara.</VERS>
      <VERS vnumber="22">Arare ge puro nosa awiya nika nitope sasa nigari sinenane ara. Arata emotani naname yangdoro tani sekawa puro nowa awena-una atu eyero nigiti nonaneara: Tawing sero sero auna emo mene ge nunae awang sinowa.”</VERS>
      <VERS vnumber="23">Ayero sero be pugaiwa ara. Be pugaiwa awiya kasa yenu Yuda emo daigairomene Paulora una gare atu augaiwa. Ayero yewa Paulo mene Tuwa Bayau nataTuwa yero nariniya auna ge keregati nasani ge ungwe gora gara zayero tugatanenu ping ina ara. Ayero nasani Mosera sao tau yao ge arita porofete menebowi ge gaewa mitiya awiya Yesura una me yena, auna susuwa sinasani kotumaonunae uwari sero yena.</VERS>
      <VERS vnumber="24">Ayero yenu emo ena awong ge nuna nigiwa me yena. Arata ena mene zo genuna nigiwa me oko yao yena.</VERS>
      <VERS vnumber="25">Ayero gausero ge mene wina-de yewa giro Paulo mene ge dekaongka susuunoeyero sena, “Oweno mene porofete Yesaya eno ge me senu nung aya-ewowo ninaeeno ge eyero sena,</VERS>
      <VERS vnumber="26">Tuwa Bayau mene na eno eyero sesiya, ‘Ning baungno emo dubu ewiya enoeyero se nigae: Niye dawong mene zo nigarineya, arata susuwa nuna oko nigirobaingtarineya. Niye diti moko ninae mene garineya, arata susuwa nuna okogiro baingtarineya.</VERS>
      <VERS vnumber="27">Emo dubu ewiya awong kotumao aung, awong dawong itigao ine, arare ge okonigao yero nowa. Awong diti moko nunae sikimuwa. Ayero oko yao yateya, awiya awong diti moko mene nonana susuwa gateya, arita dawong mene gera susuwa nigateya, nupema dubo mene nonana susuwanigiro baingtateya. Ayero oko yao yateya, awiya awong dubo darawa yaya na awong kora yatena.’Tuwa Bayau mene ayero sesiya arauwa.</VERS>
      <VERS vnumber="28">Paulo mene ayero sero aune ge susuuno eyero sena, “Arare na sana nigirobaingtipu. Korayaora ge Tuwa Bayau mene tauna, awiya emo Yuda okora-unababaise sena. Awong teng nigiro yawa yawa yarineya ara.”</VERS>
      <VERS vnumber="29">[Ayero sinasani tugata yenu Yuda emo awong nuka nuyetope wina-se yeroyangdoro bamuwa arauwa.]</VERS>
      <CAPTION vref="30">Paulo nung Roma nape atu dawang etobe nasani nauna.</CAPTION>
      <VERS vnumber="30">Arare Paulo mene dawang etobe Roma nape atu garo zo zuma gaero mitaungnuemo ena mene Paulo gari buro baungno ayero nasani nauwa nung yawa yawa yeronasani nauna ara.</VERS>
      <CAPTION vref="31">IGI PAULO MENE ROMA EMO ENO GAENA</CAPTION>
      <CAPTION vref="31">Paulo mene buro nuna-una susuwa keregaina.</CAPTION>
      <VERS vnumber="31">Nung gari buro nauwa nung Tuwa Bayau nata Tuwa yero nariniya auna geawiya ungwe-maungwe nasani Tuwa Yesu Kristora susuwa awang yao aungtugata-magata yero naunu zo mene yangduwaise oko sao yewa arauwa.\id ROM NT<style fs="super">0018</style>. RO ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h ROMA\mt IGI PAULO MENE ROMA EMO ENO GAENA\ip\ it Paulo mene Korinti nape atu mitasani igi ewiya gaenu bauno Fibi mene puro Roma nape baungna. Tuwara dubu Roma nape atu nasani nauwa awong awiya Yuda emo ge nigao aune emo Yuda oko ge nigao. Igi euna susuwa eyao era: Yesu mene name korayena auna ge me susuware awiya Paulo mene kora makora yetugairo gaena. Name apakana awiya pasena emo; Mosera sao tauyao ge dimao auna oko, tumo diyao auna iwaing yewangne; Yesura-una susuuno nao auna susuwa; Tuwa Bayau mene ago Yuda emo bauno awiya oko yangduwariniya—auna ge Paulo mene kora makora yetugairo Roma emo eno gaena. \it*</VERS>
    </CHAPTER>
  </BIBLEBOOK>
  <BIBLEBOOK bnumber="45" bsname="ROM">
    <CHAPTER cnumber="1">
      <VERS vnumber="1">O Roma emo, na Yesu Kristora buro-mani Paulo mene igi ewiya niye eno gainena. Yesu Kristo mene na pumai aposolo nuna yero nasani Tuwa Bayaura Bowi Iwaing sero sero ayana tawing sero babaise na pungna.</VERS>
      <VERS vnumber="2">Bowi Iwaing nuna awiya kasa yaise gitau Tuwa Bayau mene porofete eno keregaina amaze Tuwara ge bukura gaewa.</VERS>
      <VERS vnumber="3">Bowi Iwaing awiya Mani nuna Tuwa naname Yesu Kristo eno sewa ara. Nung tawing taung puro kasa yena awiya Dawidira saisibunana-una atu kasa yena.</VERS>
      <VERS vnumber="4">Ora ititi nuna awiya Tuwa Bayau ara. Tuwa Bayau mene Mani nuna putoungne awiya keregairo baingtari sero magayaora atu uwenu seka yero iropuna ara.</VERS>
      <VERS vnumber="5">Yesu Kristo mene na ao-diro sorepunasani aposolo buro na eno pugaina. Buro awiya na eno pugairo na tawing sero emo bauno eno ge tugata yana nigiro Yesu tumo didinasani ge nuna dimaya yazo bowire nuna babaise sena.</VERS>
      <VERS vnumber="6">Niye deka ayero otao mani nunae, arare Yesu Kristora dubu yero naese sero niye yausena ara.</VERS>
      <VERS vnumber="7">Niye Roma nape atu yero nowa amimene Tuwa Bayaura wawa awiya nigiro dubu nuna yero narineya niye awiya ara taungno noiya, arare na niye eno igi ewiya gainena. Mama naname Tuwa Bayau aune Tuwa Yesu Kristo nunato-una atu bayao monone mene kasaye ninae-una gairo mitaise.</VERS>
      <CAPTION vref="8">Paulo mene Romana ge nigao dubu gari sena.</CAPTION>
      <VERS vnumber="8">Na ge ewiya niye eno gayari sero gitau eyero sinena. Tumo diyao ninae-una me awiya emo bauno tawing sero sero amimene gosinowa iwaing yero noiya, arare na niye apakana awiya eno dange sero nona Yesu Kristora-una baungno kasa ye Tuwa Bayau nana auna gatinoiya ara.</VERS>
      <VERS vnumber="9">Na Mani nuna-una Bowi Iwaing tugata-magata nasani dubo nana mene Tuwa Bayau sou yero nona amimene eyero gosinona. Na Tuwa eno isa sinona awiya teng yazo ninae pu Tuwa Bayaura benaungna gatinona.</VERS>
      <VERS vnumber="10">Na isa sinana Tuwa Bayau mene gai teng yai giro nagibo nana awiya tamai na ninae-una mena bari sero isa sinona.</VERS>
      <VERS vnumber="11">Awiya noeno oko, na ninae-una buro burora putoung Oweno mene tapunoiya auna ena awiya pugana puro tau yero naese sero na niye gari aratapunona.</VERS>
      <VERS vnumber="12">Na susuwa eyao eno sinena. Na ninae-una bumana tumo diyaora me awiya wina-gipe yero gosinasani wina-soga yanene.</VERS>
      <VERS vnumber="13">Ge nigao otao mani nana, niye susuwa nana iwawa yao eno, eyero sana gipu. Na tani emo Yuda oko enana-una atu yero nona deka ayero ninae-una buro niye aune dema nasani buro yana me kasa yaise sero ninae-una bari sinona ara. Ayero bari sinona nona ena mene nagibo nana gazinoiya.</VERS>
      <VERS vnumber="14">Na emo dubu benaung giti noyao—bago emota eu emo, o emo nigaoreta nigao aung, awong aeno Bowi Iwaing sanese sao ara.</VERS>
      <VERS vnumber="15">Arare Roma emo niye eno deka ayero Bowi Iwaing tugata yanese dubo nana eo yero noiya.</VERS>
      <CAPTION vref="16">Bowi Iwaing mene dubo pewayaore nao auna nagibo keregatinoiya.</CAPTION>
      <VERS vnumber="16">Na Bowi Iwaing awiya gosinona tani meng gaora ine oko yero noiya. Awiya Tuwa Bayaura putoung ara. Arare nung tumo diyarineya, awiya teng awong sorero pumariniya. Gitau Yuda emo kora yena, arata yeme emo Yuda oko awiya dema kora yero niya.</VERS>
      <VERS vnumber="17">Tuwa Bayau mene emo bauno saitinoi diti moko nuna-una atu pewayero nowa auna susuwa awiya Bowi Iwaing amimene keregatinoiya ara. Sayao pewayaora susuwa awiya eyero mitiya. Tumo diyao gege didinasani yero nowa amimene Tuwa Bayaura benaungna atu pewayero nowa. Auna ge gayao zo eyero mitiya, Zo nung tumo diyaora atu pewayero nariniya amimene nao me awiya tamariniya.</VERS>
      <CAPTION vref="18">Emo bauno mene Tuwa Bayau bauta potewa.</CAPTION>
      <VERS vnumber="18">Emo bauno mene Tuwa Bayau pu bautara gairo pasena nasani ge me papatinowa, arare ago uritira atu tini kapao nuna kasa yariniya, awiya gitau keregatinoiya.</VERS>
      <VERS vnumber="19">Tuwa Bayau mene susuwa nuna ena awiya emo bauno mene gaya kasa yao ine awiya keregainu naname-una atu daung-mokera mitoiya.</VERS>
      <VERS vnumber="20">Arata Tuwa Bayau mene nona apakana yena be auna atu zayero susuwa nuna ena emora diti moko mene gao ine teng oko awiya pu daung gatinoiya. Susuwa eyao eno sinena. Putoung nuna mitao gege mitao, o nung emo okowata, nung Tuwa me ara. Arare susuwa nuna awiya emo bauno mene nona apakana yena awiya gosinasani aune susuwa nuna dema gosinowa. Arare awong pasena nunae puingti nasani“ Nae susuwa nuna oko gao,” ayero sao teng oko ara.</VERS>
      <VERS vnumber="21">Awong awiya Tuwa Bayau noiya awiya gosinasani aune gosinowa oko nao ine noi nung oko bowi yao nasani nung eno dange oko sao yero nowa ara. Awong nona me aung awiya kotupunowa dubo sisigati noi dau yero nowa mume mene dowinoiya.</VERS>
      <VERS vnumber="22">“Nae nigaore” ayero sero nowa, arata awong nigao aung mene yaine nasani dau yero nowa.</VERS>
      <VERS vnumber="23">Awong Tuwa Bayau simao waegaore nao gege noiya awiya yangdoro emo magayero nowa auna ititi o ni wore yire, nona benaung giti noyao auna ititi kewero puro nasani“ Tuwa nanae” ayero sero bowi yero nowa.</VERS>
      <VERS vnumber="24">Ayero yewa Tuwa Bayau mene awong yangdunu dubo-dubo tebe-tabe nasani meko yero taung agewa nunae meko wina-ye yewa.</VERS>
      <VERS vnumber="25">Arare awong Tuwa Bayaura ge me yangdoro ge ge iwao awiya pumuwa. Ayero nasani Maung awong yena awiya yangdoro nona Tuwa mene yena awiya sou nasani bowi yewa ara. Awong ayero nasani nauwa, arata name nung nona apakana yero aung yena nung awiya bowi yao gege yero nanane teng yariniya. Yore. Me ara.</VERS>
      <VERS vnumber="26">Emo bauno awong Tuwa Bayau yangduwa giro abena yangdunu dubo-dubo yao nao meko awiya tamuwa ara. Anasani bauno awong atiro naora nagibo Tuwa Bayau mene sena awiya yangdoro nagibo meko zo, bauno mene nao ine teng oko, auna bamuwa ara.</VERS>
      <VERS vnumber="27">Anasani emo awong deka ayero ibonone angsire wina-taung yero nao awiya yangdoro dubo nunae dubo-dubora iyao bainakama awenu awong nuka nuyetope wina-sani yari aratamuwa. Ayero nasani tani-butani meng gaore yewa. Arare tebe-tabe yao nunae-una abena awiya dubore taungne gera yao awiya tamuwa ara.</VERS>
      <VERS vnumber="28">Awong Tuwa Bayaura susuwa gosinasani aune oko gao mene yaine yewa giro yangdunu kotumao meko puro nasani tani yaine yao teng oko awiya yewa.</VERS>
      <VERS vnumber="29">Ayero nasani tani meko auna susuwa benaung giti eyao awiya puro nasani nauwa: Pasena yao, tani meko yao, emo zora nona eno dubo-dubo yao, emo ena eno nao meko yari sao, kotumao meko wina-pung yao, emo dao magayao, ge matu yao, emo etegao, be dung wina-ye yao,</VERS>
      <VERS vnumber="30">ge iwao, ge bautara sao, Tuwa Bayau eno iwo yao, tebe-tabe yao, taung puro witao, kotumao paso diyao, pasenana nagibo seka tapunao, ai amono mamonona ge dao,</VERS>
      <VERS vnumber="31">dau yero nao, ge sero duwao, dikaing eno mono oko pumao nao, yo amao aung nao.</VERS>
      <CAPTION vref="32">Nete mekore iwaingne auna zuma abena pumarineya.</CAPTION>
      <VERS vnumber="32">Tuwa Bayau mene emo bauno tani ayetugao yero nowa awiya magayaese senu tau yena, awiya awong gosinowa, arata saineba, ayero yero nowa. Awiya gege oko, awong pasena emo bauno ena mene yero nowa adeka dema gosinowa iwaing yero noiya arauwa.</VERS>
    </CHAPTER>
    <CHAPTER cnumber="2">
      <VERS vnumber="1">Arare otao mani nana, niye emo enana pasena giro sari sero yero nowa, niye dekaong-dekaong aeno sana nigipu. Pasena awong yero nowa deka awiya ning yero nosa. Arare ning awong eno meko ayero saine nasani ning nika nitope meko ayero sero nosa.</VERS>
      <VERS vnumber="2">Arare ning Tuwa Bayaura benaungna ge abena sao teng oko ara. Tuwa Bayau mene emo bauno pasena ayao yero nowa awiya awong abena pugatinoi gosinonane ara.</VERS>
      <VERS vnumber="3">Otao, ning emo bauno enana pasena giro meko ayero sinasani pasena deka ayao ine awiya nasani“ Tuwa Bayau mene na ao-didinasani abena na eno oko pugariniya,” ayero kotungno yero nosita? Aung ara. Nung abena pugariniya.</VERS>
      <VERS vnumber="4">Arare Tuwa mene mono iwaing ning eno pupunasani ning ao-didinasani yero noi ning noeno giro aune oko gaine nasani yero nosi? Ning dubo darawa yasese Tuwa Bayau mene ning eno mono pupunoiya, awiya ning oko giro baingtao yero nosita nowa.</VERS>
      <VERS vnumber="5">Niye ziyo tau yero nasani dubo ninae oko darawa yao nete i tura tamere pugairo wiwitinete i diti yaya iyao awaora bera atu Tuwa Bayaura sao aung yaora ge me amimene kasaye daung gairo niye awai magayarineya.</VERS>
      <VERS vnumber="6">Be aune Tuwa Bayau mene nao naname awiya gosinasani teng zuma abena pugariniya.</VERS>
      <VERS vnumber="7">Emo bauno nao iwaing gege nasani Tuwa Bayaura simao waegaore arita yazo baina aune nao aung yao ine teng oko awiya tamari sero tau-tataware yarineya, awong aeno nung nao iwaing mitao gege mitao awiya pugariniya.</VERS>
      <VERS vnumber="8">Arata emo bauno ena mene Tuwa awang sero ge me susuware oko dimao nasani nao meko narineya, awong awiya Tuwa mene tini kapao puro abena mou-mesayao awong eno pugariniya.</VERS>
      <VERS vnumber="9">Yaya dubo minaore aune yaya mou-mesayao awiya pasena mani apakana auna-una kasa yariniya. Gitau Yuda emora-una atu kasa yero aune emo Yuda okora-una dema kasa yariniya.</VERS>
      <VERS vnumber="10">Arata emo kora yao buro yero nowa awong apakana auna-una simao waegaore aune yazo baina aune dubo-ozao awiya kasa yariniya. Gitau Yuda emora-una atu kasa yero aune emo Yuda okora-una dema kasa yariniya.</VERS>
      <VERS vnumber="11">Tuwa Bayau mene name giro emo witaota wosao oko sariniya. Nung nao naname-una teng name awega-ziwega yariniya.</VERS>
      <VERS vnumber="12">Emo Yuda oko awong Mosera sao tauyao ge aung nasani pasena yero nowa amimene Mosera sao tauyao ge auna oko, teba mekora babarineya. Orata Yuda emo Mosera sao tauyao ge puro nasani pasena yero nowa awong awiya apakana Tuwa Bayau mene sao tauyao ge mitiya auna teng ge nunae sai aung yariniya.</VERS>
      <VERS vnumber="13">Awiya noeno oko, Mosera sao tauyao ge dawong mene gege nigitinowa awong awiya Tuwa Bayau mene gosinoi pewayao oko yero nowa. Ge nigiro diungno yero nowa awong awiya pewayao ayero sariniya ara.</VERS>
      <VERS vnumber="14">Emo Yuda oko awong Mosera sao tauyao ge oko sao nigao arata awong ena mene kotumao nunae-una Mosera sao tauyao ge mitiya awiya teng dipunasani sao tauyao ge aung amimene sao tauyao gere mene yaine yero nowa ara.</VERS>
      <VERS vnumber="15">Ayero yero nowa Mosera sao tauyao ge mene buro yanenese sinoiya auna ge dubo nunae-una pugao ine mitoiya auna susuwa kasa yero noiya ara. Sao tauyao ge dubo nunae-una pugao awiya moko nunae mene dema keregatinoiya ara. Ayero dubo nunae mene yao nunae ena auna awong gera pugairo nupema yao nunae ena auna awong sorero pumariniya.</VERS>
      <VERS vnumber="16">Be baina kasa yai aune Tuwa Bayau mene Yesu Kristo eno sai nune nao naname auna susuwa pungyero mitoiya awiya keregairo name awega-ziwega yariniya. Buro awiya Yesu Kristo mene yaise sao mitiya, awiya Bowi Iwaingna ge sinasani ayero sinona arauwa.</VERS>
      <CAPTION vref="17">Yuda emora sao tauyao ge mene bemi ine yao teng oko.</CAPTION>
      <VERS vnumber="17">Ning yazo nina Yuda emo asinasani Mosera sao tauyao ge dipunosa Tuwa Bayau mene ning sorero pupunoi sao tauyao ge mene ziwong nina noi auna dopero nosa. Ayero“ Na Tuwa Bayau aune otao yero nona” asinasani taung puro wiwitinasani nosa.</VERS>
      <VERS vnumber="18">Sao tauyao ge ning eno gipao, arare ning Tuwa Bayaura ara tamao awiya nigitinosa. Ayero nasani eyero sinosa, “Tani awiya iwaing arare yarinena, arata tani awiya meko arare oko yarinena,” ayero sinasani tani iwaingne mekore awiya yangtaka-betaka yero nosa.</VERS>
      <VERS vnumber="19">Ayero nasani ning nika nitope eyero sinosa: “Tuwa Bayaura sao tauyao ge awiya nana-una atu mitiya, arare na nigao bainane ge me susuware nigiro nona.</VERS>
      <VERS vnumber="20">Ayero nasani na emo dubora diti guma yao awiya nagibo me giparinena, nupema mumena atu yero nowa awiya watiung waegaora garinena. Emo nagibo me oko gosinowa awong awiya kora nasani tugata-magata yarinena, nupema dubo mani wuirera ine awong awiya dema giparinena.”</VERS>
      <VERS vnumber="21">Ning nika nitope ayero sinosa amimene emo ena ge tugata nasani dubo nina ge oko tugata yao yero nosa. “Niye ugaing oko yae” ayero sinasani aune ning ugaing yero nosa ara.</VERS>
      <VERS vnumber="22">“Ibonone angsire wina-yangduwao awiya oko yae” ayero tugata nasani ning nika nitope bauno nina daigatinosa ara. Ning tuwa etegaora ititi kewao awiya awang sinosa amimene tuwa etegaora ibu auna nona ugaing pupunasani dubo beingtire yero nosa.</VERS>
      <VERS vnumber="23">Ning“ Sao tauyao ge nana-una mitiya,” ayero sero taung nina puro wiwitinosa amimene sao tauyao ge awiya dedunasani Tuwa Bayaura yazo puro wowosinosa.</VERS>
      <VERS vnumber="24">Deka ayero ge gayao zo eyero mitiya, Pasena ninae auna eno emo Yuda oko mene Tuwa Bayaura yazo awiya pu demese gairo izinowa.</VERS>
      <CAPTION vref="25">Taung aingso kapao auna ge.</CAPTION>
      <VERS vnumber="25">Ning meba taung aingso kapaore nasani giro sao tauyao ge dimasa aune ning soremariniya. Ora sao tauyao ge dedunasani narinesa, awiya taung aingso oko kapao mene yaine yarinesa.</VERS>
      <VERS vnumber="26">Arare ge auna enaba eyero mitiya ara. Emo Yuda oko zo taung aingso oko kapao amimene sao tauyao ge dimariniya, awiya nung taung aingso kapao mene yaine yariniya.</VERS>
      <VERS vnumber="27">Ayero taung aingso oko kapao kasa yero noiya amimene sao tauyao gera buro awiya nasani susuwa nina keregariniya. Tuwara ge gayaoreta taung aingso kapaore nasani sao tauyao ge dedunosa susuwa nina awiya keregairo ning gera pugariniya ara.</VERS>
      <VERS vnumber="28">Zo nung tebeba taung mene Yuda emo ine yero nariniya amimene Yuda emo me oko nariniya. Orata Tuwa Bayaura taung aingso kapao me awiya taungna nona gege okowata.</VERS>
      <CAPTION vref="29">Meko naname mene Tuwa Bayaura ge oko puro wosariniya.</CAPTION>
      <VERS vnumber="29">Zo nung dubo mene Yuda emo yariniya amimene Yuda emo me ara. Arata taungna sao tauyao gera taung aingso kapao puro nao awiya oko, taung aingso kapao Oweno mene yena awiya dube atu puro nao amimene buro me ara. Emo ayao awiya emo bauno mene oko bowi yarineya, arata Tuwa Bayau mene bowi yariniya arauwa.</VERS>
    </CHAPTER>
    <CHAPTER cnumber="3">
      <VERS vnumber="1">Yuda emo taung aingso kapaore amimene emo Yuda oko awiya daigatinasani nona ipu ewa-gaewa yao awiya pumao teng neita?</VERS>
      <VERS vnumber="2">Yore. Nona ipu ewa-gaewa yao daigairo Yuda emo eno pugaina ara. Auna gitauyao zo awiya eyero mitiya era. Tuwa Bayau mene bowi ge nuna benaung giti awiya gaese sero wawong nunae-una pugaina.</VERS>
      <VERS vnumber="3">Awiya nono yao ing? Yuda emo ena mene ge nuna puro tumo oko diyao yewa, arare eyero sarinenineta? Awong tumo oko diyao yewa giro Tuwa Bayau mene nona pugari senu tauyena awiya abena yangduna. Ayero sarinenineta?</VERS>
      <VERS vnumber="4">Aung ara. Eyero ganane me yae: Emo bauno apakana ge iwao ge sinowa, arata Tuwa Bayau mene ge iwao ge oko sariniya. Nung sai tau yariniya. Arare auna ge gayao zo eyero mitiya era, Ge sasa gaya me yariniya. Ning gera pugaya daigarinesa.</VERS>
      <VERS vnumber="5">Emo ena mene eyero sarineya, “Tuwa Bayau nung tani me gege yero noiya auna susuwa awiya pasena naname mene keregatiniya, arare nung pasena naname-una abena pugai teng oko yariniya.” Emo ena mene ayero saya teng yarinita?</VERS>
      <VERS vnumber="6">Aung ara. Tuwa Bayau nung meko naname-una abena pugai teng yariniya. Tuwa Bayau nung ge iwao emo yero nati siya, awiya nung ge iwao emo amimene nono yero name apakana gera pugairo awega-ziwega yatiye?</VERS>
      <VERS vnumber="7">Nupema zo mene eyero sarinita, “Ge iwao ge sao nana mene Tuwa Bayaura ge me pu daung gatinoi <NOTE type="study">+  3:7  Nona etobe auna nomi mene iwaing niye, awiya gari sero pu dekaongna gatinonane iwaing mene kasa ye daung gatinoiya. Deka ayero ge mere ge iwaore awiya pu dekaongna ganane aune ge me kasa ye daung gariniya. Susuwa ayero mitiya, arare pasena emo zo mene Tuwa Bayaura ge me awiya soremari sero ge iwari sena. Arata name ayero yao teng oko.</NOTE> yazo bowire nuna kasa noiya, arare nung noeno na pasena mani asinasani abena na eno pugari siniye?”</VERS>
      <VERS vnumber="8">Ayero sero aune eyero sariniya, “Tuwa Bayaura yazo de ika gari sero pasena yanene.” Zo mene ayero sariniya. Arata ayero yao ine awiya oko mitiya. Emo bauno ena mene nanae ge iwao ge awiya tugata yero nonine siya ayero sinasani yazo nanae puro wosari yero nowa. Ge iwao ge ayero sinasani nagibo meko papatinowa auna abena kasa yai teng yariniya.</VERS>
      <CAPTION vref="9">Emo bauno apakana meko yewa.</CAPTION>
      <VERS vnumber="9">Arare no sarinenine? Name Yuda emo mene Tuwa Bayaura benaungna atu emo bauno ena daigairo nonineta? Aung ara. Mena sesena ara. Yuda emota emo Yuda oko name dema pasenana sou yero nonane ara.</VERS>
      <VERS vnumber="10">Auna ge gayao zo eyero mitiya era, Emota bauno zo mene oko pewayero noiya. Aung nibamu ara.</VERS>
      <VERS vnumber="11">Emota bauno zo mene Tuwa Bayaura nagibo me oko gosinoiya. Aung nibamu ara. Emota bauno zo mene Tuwa Bayau tamari oko kau yero noiya.</VERS>
      <VERS vnumber="12">Emo bauno apakana Tuwa Bayau yangduwa. Apakana meko yewa ara. Zo mene buro iwaing zo za oko yero noiya. Aung nibamu ara.</VERS>
      <VERS vnumber="13">Be moko nunae awiya biritira kote matu wamao ine, arare be nunae-una ge awiya meko, ingza kaungwa yao ine. Ewawa nunae kapetegati noi etegao ge kasa yero noiya. Ge nunae sinowa awiya gaima ine ara.</VERS>
      <VERS vnumber="14">Waru gere tini kapao gere be nunae-una mitoiya.</VERS>
      <VERS vnumber="15">Mani dao magayaora teng eo yero nowa.</VERS>
      <VERS vnumber="16">Awong emo bauno usi-besi yero nowa dubo minao kasa yero noiya.</VERS>
      <VERS vnumber="17">Monona nagibo awiya oko papatinowa.</VERS>
      <VERS vnumber="18">Nupema Tuwa Bayau giro awang yao awiya nunae-una oko mitiya.</VERS>
      <VERS vnumber="19">Ge gayao zo ayero mitiya, arare name eyero nigitinonane ara. Sao tauyao ge awiya sao tauyao gera mamono name dema tugata yewa, arare Yuda emota emo Yuda oko apakana amimene susuwa naname keregai ge aung yero mitanenese o Tuwa Bayaura-una kasa yero ge buro yero zuwanenese sao tauyao ge awiya mitiya.</VERS>
      <VERS vnumber="20">Arare name Tuwa Bayaura-una kasa yero ge buro yero zuwarinenane. Noeno oko, sao tauyao ge dipunasani Tuwa Bayaura ditira atu pewayero nao ine oko mitiya. Sao tauyao gera buro eyero mitiya era: Sao tauyao ge mene meko naname keregatinoi name pasena mani ayero gosinonane.</VERS>
      <CAPTION vref="21">Zo nung Yesu tumo diyariniya nung awiya Tuwa Bayau mene pewayao ayero sariniya.</CAPTION>
      <VERS vnumber="21">Arata yeme Tuwa Bayau mene emo bauno pewayao ayero sinoiya auna nagibo keregainu mitoiya. Arare nagibo awiya sao tauyao ge dimaora oko mitiya. Awiya sao tauyao ge arita porofetera ge gayao amimene nagibo auna ge soga yero nowa.</VERS>
      <VERS vnumber="22">Pewayaora nagibo awiya eyao era: Zo nung Yesu Kristo tumo diyariniya, nung awiya Tuwa Bayau mene pewayao ayero sariniya. Dubu zo susuwa ewe zo susuwa ewe ayero oko mitiya.</VERS>
      <VERS vnumber="23">Noeno oko, name apakana pasena yewangne. Arare Tuwa Bayau mene name apakana gosinoi name simao waegaore nuna pumaine yao teng oko.</VERS>
      <VERS vnumber="24">Arata Yesu Kristo mene name mekora bunao besari sero name eno magayena, arare Tuwa Bayau mene bayao nuna eno yero name pewayao ayero sinoiya ara. Nung nao sekawa awiya zuma aung pugatinoiya.</VERS>
      <VERS vnumber="25">Nune Yesu pu tawingna gainu name eno maganasani yu nuna yasagainu pasena naname disena, arare nung tumo didinowa auna pasena disena ara. Pasena gitau yero nasani nauwa awiya Tuwa Bayau mene ao-diro giro oko gaine yero nauna. Ayero nawe dunu Yesu mene maganasani aune pasena awiya disena. Ayero nasani Tuwa Bayau nung susuwa noeno pasena nunae yangduwaine yao teng oko yero nasani nauna auna susuwa keregaina.</VERS>
      <VERS vnumber="26">Tuwa Bayau nung tani me gege yero noiya amimene Yesu tumo didinowa awong awiya pewayao ayero sero noiya, susuwa awiya be yeme eune kasa daung yaise sero Yesu pu tawingna gaina.</VERS>
      <VERS vnumber="27">Arare taung puro witaora susuwa awiya naname-una mitita? Aung ara. Taung puro witaora susuwa naname-una atu aung yena. Nomi musugainu aung yeni? Sao tauyao ge dipunasani buro iwaing yao auna nagibo mene musugainuta? Aung ara. Tumo diyaora nagibo mene musugainu aung yena ara.</VERS>
      <VERS vnumber="28">Arare name ge eyero sinonane awiya iniro taka sero nonane: Emo bauno name sao tauyao ge dipunonane aeno okowata, Yesu tumo didinonane aeno Tuwa Bayau mene name pewayao ayero sinoiya ara.</VERS>
      <VERS vnumber="29">Ayero Tuwa Bayau nung Yuda emora Tuwa gegeta emo Yuda oko auna Tuwa dema ing? Nung emo Yuda oko auna Tuwa dema ara.</VERS>
      <VERS vnumber="30">Noeno oko, Tuwa dekaongka gege mitiya. Nung amimene Yuda emota emo Yuda oko dema tumo diyao naname auna eno name pewayao ayero sinoiya ara.</VERS>
      <CAPTION vref="31">Tuwa Bayau mene Abraham giro emo pewayao ayero sena auna susuwa.</CAPTION>
      <VERS vnumber="31">Ayero sinasani tumo diyao eno nasani sao tauyao ge musugatinonineta? Aung ara. Name tumo diyaora nagibo papatinasani sao tauyao ge dimanenese sao awiya teng dipunonane.</VERS>
    </CHAPTER>
    <CHAPTER cnumber="4">
      <VERS vnumber="1">Ewowo naname Abrahamna-una pugairo sanene. Nung pewayaora susuwa no taune ayero sarinenine?</VERS>
      <VERS vnumber="2">Tuwa Bayau mene buro iwaing nuna-una nung emo pewayao ayero sati siya, awiya nung emo baunona benaungna atu taung nuna puro witai teng yatiya. Arata Tuwa Bayau mene nung buro iwaing nuna-una oko, tumo diyao nuna-una nung emo pewayao ayero sena, arare nung Tuwa Bayaura benaungna atu taung puro witao teng oko.</VERS>
      <VERS vnumber="3">Auna ge gayao zo eyero mitiya ara. “Abraham nung Tuwa Bayau tumo dinu giro tumo diyao nuna-una teng nung emo pewayao ayero sena ara.”</VERS>
      <VERS vnumber="4">Emo zo buro naname noi giro abena moni pugatinonane, moni awiya tebeba pugaine yao teng okowata, buro yero noiya auna teng pugatinonane.</VERS>
      <VERS vnumber="5">Arata zo nung pewayero nari sero kotungno aeno buro tauyao okowata Tuwa Bayau nung meba emo pasenane awiya gosinoi pewayao nowa ayero sero tumo diyariniya, awiya Tuwa Bayau mene tumo diyao nuna gai nung emo pewayao yariniya.</VERS>
      <VERS vnumber="6">Zo nung pewayero nari sero iwaing yaora buro zo oko yao tumo diyao gege diyariniya, awiya Tuwa Bayau mene nung emo pewayao ayero sariniya. Ayero yai emo awiya yawa yawa yariniya. Auna ge Dawidi mene deka ayero gaenu mitoiya era,</VERS>
      <VERS vnumber="7">Emo bauno Tuwa Bayau mene meko nunae yangduna o pasena nunae disena, awong amimene yawa yawa yaese.</VERS>
      <VERS vnumber="8">Emota bauno zo Tuwa mene gosinoi pasenane oko yao yero noiya nung amimene yawa yawa yaise.</VERS>
      <VERS vnumber="9">Yawa yawa yaora ge Dawidi mene sena, awiya emo taung aingso kapaore gege eno senuta? Aung ara. Emo taung aingso oko kapao aeno dema sena ara. Noeno oko, Abraham eno eyero gosinonane. Tuwa Bayau mene tumo diyao nuna giro nung emo pewayao ayero sena ara.</VERS>
      <VERS vnumber="10">Abraham nung nao nono yao nenu aune Tuwa Bayau mene giro nung emo pewayao ayero seni? Taung aingso kapaore nenuta taung aingso oko kapao aung nenu aune giro emo pewayao ayero seni? Nung taung aingso kapaore okowata, nung taung aingso oko kapao nenu aune Tuwa Bayau mene nung giro emo pewayao ayero sena.</VERS>
      <VERS vnumber="11">Nung taung aingso oko kapao nasani Tuwa Bayau tumo dinu aune Tuwa Bayau mene nung giro emo pewayao ayero sena, arare Tuwa Bayau mene nung emo pewayao awiya saore gari sero taung aingso kapao awiya puro naise senu puro nasani nauna ara. Arare Abraham nung ayero nasani emo taung aingso oko kapao mene Tuwa Bayau tumo didinowa giro awong emo pewayao ayero sero noiya auna gitau yao maung nunae yena ara.</VERS>
      <VERS vnumber="12">Ayero nung emo taung aingso kapao auna gitau yao maung dema yena. Awiya taung aingso kapaore nowa susuwa auna gege okowata, tumo diyao Abraham mene taung aingso oko kapao aune nasani nauna, te weso nuna ago nasani tumo diyaora nagibo deka auna papatinowa, susuwa aeno Abraham mene gitau yao maung nunae yena ara.</VERS>
      <CAPTION vref="13">Tuwa Bayau mene Abraham nung tumo diyao nuna-una eno tawing sero sero auna maung yaise senu tau yena.</CAPTION>
      <VERS vnumber="13">Tuwa Bayau mene Abraham aune saisibuna nuna tawing sero sero mamono yarineya auna ge nung eno senu tau yena. Awiya sao tauyao ge dimaora okowata, tumo diyao nuna-una teng nung emo pewayao ayero sinasani aeno yena ara.</VERS>
      <VERS vnumber="14">Arare nona awong eno pugari senu tau yena awiya sao tauyao ge dipunowa aeno pugati siya, awiya tumo diyao naname mene me aung yatiya. Nupema nona pugari senu tauyena auna ge awiya me aung yatiya.</VERS>
      <VERS vnumber="15">Noeno okowata, sao tauyao ge Mose mene gaena amimene nona awiya name eno oko pugariniyata, pasena naname gege keregai Tuwa Bayau mene auna abena pugariniya. Sao tauyao ge awiya aung siya, awiya nung pasena naname auna abena oko pugatiya.</VERS>
      <VERS vnumber="16">Arare nona name eno pugari senu tauyena awiya tumo diyaora gege kasa yariniya. Nona pugari senu tauyena awiya Abrahamna saisibuna name apakana amimene pumanane naname yore yaise sero Tuwa Bayau mene mono pumao nuna gege eno name eno ayero yariniya. Yuda emo sao tauyao ge dipunasani nung tumo didinowa awong apakana aeno gege oko, Abraham mene tumo diyaora nagibo patina dekaongka awiya papatinonane name eno dema ayero yariniya.</VERS>
      <VERS vnumber="17">Auna ge gayao zo eyero mitiya, “Ning emo daigairo auna gitau yao maung yasese sewang yasa.” Sao tauyao ge awiya Tuwa Bayaura ditira atu tauyena. Arare Tuwa Bayau nung magayao awiya uwai seka yaese sero giro kara yariniya, arita mani awiso aungna atu sai kasa yarineya, nung awiya Abraham mene tumo didinasani nauna.</VERS>
      <VERS vnumber="18">Tuwa Bayau mene Abraham eno eyero sena, “Saisibuna nina yowangsa ine witao kasa yarineya.” Ayero senu ge awiya niginu me ine oko yena, arata saineba ayero sero mani pugari senu tauyena awiya tumo didinasani emo dubu daigairo auna gitau yao maung yena.</VERS>
      <VERS vnumber="19">Be aune nung kara dawang nuna 100 nugu yena, arare taung nuna wosao, nupema Sara nung wagaung mani pumao ine teng oko, taung nunato wosao awiya gosinasani saineba tumo diyao nuna oko besena.</VERS>
      <VERS vnumber="20">Arare nona ago pugaora ge Tuwa Bayau mene nung eno sena awiya nigiro tumo diyao besero dubo eto oko yena. Aung ara. Nung tumo diyao nuna-una teng tau yero nasani Tuwa Bayau bowi nauna.</VERS>
      <VERS vnumber="21">Nung eyero giro baingtina, “Tuwa Bayau nung mani zo na eno pugari sesi tauyetiya auna me awiya nuka nune na eno tamariniya.”</VERS>
      <VERS vnumber="22">Abraham nung tumo diyaore nauna, arare“ Tuwa Bayau mene giro nung emo pewayao ayero sena.”</VERS>
      <VERS vnumber="23">Ge ayero gaewa amimene Abraham gege oko gauna.</VERS>
      <VERS vnumber="24">Ge amimene name dema gapuniya ara. Nung Tuwa naname Yesu magayaora atu uwenu seka yena, Tuwa Bayau awiya tumo diyanane nung name dema giro emo pewayao ayero sariniya ara.</VERS>
      <CAPTION vref="25">Tuwa Bayau mene name emo bauno pewayao ayero sena.</CAPTION>
      <VERS vnumber="25">Tuwa Bayau mene Yesu awiya pasena naname eno daya magayaise sero iwora waweng pugaina. Nupema name emo bauno pewayao nanenese sero nung Yesu magayaora atu uwenu seka yero iropuna ara.</VERS>
    </CHAPTER>
    <CHAPTER cnumber="5">
      <VERS vnumber="1">Pewayaora susuwa Abraham mene tauna awiya mitiya, arare Tuwa Bayau mene name tumo diyao naname-una teng pewayao ayero senu giro Yesu Kristora magayao amimene name Tuwa Bayaura monone yero nonane ara.</VERS>
      <VERS vnumber="2">Tuwara ao-diyaora atu yero nonane auna nagibo awiya Yesu mene tauna. Ayero nete Tuwa Bayaura simao waegaore awiya kasa daung yai name simao waegaore nuna-una mani yari sero tumo didinasani yawa yawa yero nonane ara.</VERS>
      <VERS vnumber="3">Awiya gege oko, yaya-biyaya tapunasani yawa yawa yero nonane. Noeno oko, name eyero gosinonane ara: Name yaya-biyayare nasani tau yaora putoung tapunonane.</VERS>
      <VERS vnumber="4">Tau yaora putoung tapunonane Tuwa Bayau mene gosinoi iwaing yero noiya. Tuwa Bayau gosinoi iwaing yero noi simao waegaore nuna-una mani yanenese sena ge auna me tumo didinasani diya yero nonane.</VERS>
      <VERS vnumber="5">Ge auna me tumo didinasani diya yero nonane auna meng gao oko mitiya. Noeno oko, Oweno name eno pugaina amimene Tuwa Bayaura dubora mono awiya keregatinoi gosinonane. Arare nona name eno pugari senu tauyena awiya oko yangduwariniya ayero sero dubo dekaongka yero nonane.</VERS>
      <VERS vnumber="6">Name iwaing yaora putoung aung nasani naungwane be aune Kristo nung be nuna bunu pasena mani name eno maganasani name sorero pungna ara.</VERS>
      <VERS vnumber="7">Name eyero gosinonane: Emo zo mene emo pewayao zo eno yero abena magayari sarinita? Aung ara. Emo dekaong dekaong mene tau yero emo iwaing zo eno abena magayari sarineya.</VERS>
      <VERS vnumber="8">Arata Tuwa Bayau mene zo eyero nasani dubora mono nuna bainakama name eno keregaina. Name pasena mani yero nasani naungwane be aune senu Kristo mene name eno yero abena magayena.</VERS>
      <VERS vnumber="9">Nung name eno magayero yu nuna yasagainu name pewa yewangne. Awiya gege oko, be bainana atu name Tuwa Bayaura tini kapaora atu sorero puro duma dero kora yero baingtariniya, awiya gosinonane me yero noiya.</VERS>
      <VERS vnumber="10">Name Tuwa Bayau iwo nasani naungwane be aune Mani nuna mene name eno maganasani Tuwa Bayau aune name aune puro pu dekaongna gainu otao yewangne. Awiya gege oko, name Tuwa Bayau aune otao yero nonane giro Mani nuna mene nao seka puro nasani name Tuwa Bayaura tini kapaora atu sorero pumariniya, awiya gosinonane me yero noiya.</VERS>
      <VERS vnumber="11">A gege oko, Tuwa naname Yesu Kristo mene name Tuwa Bayau aune dema pugainu otao yero nonane, susuwa aeno name yawa yawa bainakama yero nonane ara.</VERS>
      <CAPTION vref="12">Adam mene magayaora nagibo tauna, arata Yesu mene zo naora nagibo tauna.</CAPTION>
      <VERS vnumber="12">Arare eyero ganene. Gitau gatau otu emo dekaongka mene pasena tauna. Pasena amimene tawingna atu kasa yena, arare pasena mene magayao puro bunu kasa yena. Magayao awiya kasa yero emo bauno apakana auna tame witina. Noeno oko, name apakana pasena yewangne.</VERS>
      <VERS vnumber="13">Mosera sao tauyao ge mene oko kasa yaore pasena mene gitau kasa yero tawingna mitauna ara. Arata sao tauyao ge aung awiya pasena zazagao ine teng oko.</VERS>
      <VERS vnumber="14">Arata saineba, magayao mene Adamna-una atu zayero emo bauno apakana auna emo tuwa ine yero awong papatinasani naunu magayero butunawe duwa Mose sao tauyao ge pugaina ara. Emo bauno ena mene Adam nung Tuwara wini ge zo dena pasena awiya oko yao yewa. Arata saineba, magayao mene nunae-una kasa yenu mamagayewa. Adam nung magayaora nagibo awiya tapunasani ago naora nagibo tamao emo kasa yaise sao auna etotoma yaine yena ara.</VERS>
      <VERS vnumber="15">Arata Tuwara ao-diyao mono iwaingne mene Adamna ge dao aune teng oko yariniya. Emo dekaongkara ge dao eno daigairo mene mamagayewa ara. Orata Tuwa Bayaura ao-diyao mono iwaingne mene Adamna ge dao awiya daigatinoiya. Tuwa Bayau mene emo dekaongka Yesu Kristo auna soremao eno yero ao-diyao mono iwaingne nuna bainakama emo bauno daigairo naname-una tebeba pugainu kasa yena.</VERS>
      <VERS vnumber="16">Enaba Tuwa Bayaura mono iwaing arata enaba awiya ge dao emo, arare susuwa nunato dekaongka oko ara. Susuwa nunato awiya zora ewe zora ewe. Emo dekaongka pasena yenu Tuwa Bayau mene giginu kowara gerao yena. Arata emo bauno daigairo pasena yero nonane awiya Tuwa Bayau mene mono iwaing nuna eno name pewayao ayero sero noiya.</VERS>
      <VERS vnumber="17">Emo dekaongka mene ge denu ge dao nuna-una eno magayao kasa yenu emo bauno mamaga yero nonane ara. Orata emo dekaongka Yesu Kristo mene buro yena, buro auna abena amimene kasa yero ge daora abena daigatinoiya. Arare name Tuwa Bayaura ao-diyao bainakama aune mono iwaing nuna-una eno pewayero naora maung yero narinenane, name amimene buro Yesu Kristo mene yena auna eno nao me iwaing pumarinenane.</VERS>
      <VERS vnumber="18">Arare susuwa eyero mitiya era. Emo dekaongka mene ge denu emo bauno apakana kowara gerao yewangne, deka ayero emo dekaongka mene pewa yero naora buro yenu Tuwa Bayau mene name apakana pewayao ayero senu nao topetiro aung yewangne ara.</VERS>
      <VERS vnumber="19">Emo dekaongkara ge dao auna eno emo bauno daigairo mene pasena emo yewa, deka ayero emo dekaongkara ge dimao auna eno emo bauno daigairo mene pewayero nonane.</VERS>
      <VERS vnumber="20">Sao tauyao ge oko kasa yaore emo bauno mene tani meko yero nasani nauwa, arata tani meko auna susuwa oko kasa naunu gosinauwa. Arare tani meko nasani nauwa auna susuwa gaya meko yaise sero Tuwa Bayau mene sao tauyao ge pugaina ara. Sao tauyao ge pugainu pasena mene kasa yero baina yenu Tuwa Bayaura ao-diyao mono iwaingne mene pasena awiya daigatinasani bainakama yena.</VERS>
      <CAPTION vref="21">Name Kristo aune dema magayewangne.</CAPTION>
      <VERS vnumber="21">Awiya noeno oko, pasena mene magayaora nagibo taunu magayao mene emo tuwa ine yero emo bauno papatinaunu mamaga nauwa nenane, narinenane, deka ayero Tuwa Bayaura ao-diyao mono iwaingne mene pewayaora nagibo tamai, nao me iwaing awiya naname-una atu kasa yero babao gege bautunaise Tuwa naname Yesu Kristo mene buro yena ara.</VERS>
    </CHAPTER>
    <CHAPTER cnumber="6">
      <VERS vnumber="1">Tuwa Bayaura ao-diyao mono iwaingne awiya mitiya ayero sinasani ao-diyao mono iwaingne nuna-una susuwa kasa ye naname-una gatinaise sero pasena nasani nanane teng yarinita?</VERS>
      <VERS vnumber="2">Aung ara. Name maganasani pasenana nagibo awiya yangduwangne, arare noeno auna buro nupema yarinenine? Name pasenana buro nupema yao teng oko ara.</VERS>
      <VERS vnumber="3">Niye susuwa ewiya gosinowita? Name ge ou suwewa Yesu Kristora-una susuuno nung aune dema magayewangne ara.</VERS>
      <VERS vnumber="4">Maung nung simao waegaore nuna-una putoung mene Kristo uwenu magayaora atu seka yero iropuna, deka ayero name iropuro nao sekara atu nanenese sero awong name ge ou susunasani Kristo mutewa deka ayero ge ou mene name mutaine yewa aune magayao nuna-una atu susumuwangne ara.</VERS>
      <VERS vnumber="5">Name nao seka nonane auna susuwa awiya eyero mitiya: Yesu magayena deka ayero name magayaine yero nuna-una susumuwangne, deka ayero iropuna awiya name dema iropumuwangne ayero niya.</VERS>
      <VERS vnumber="6">Eyero nigitinonane ara: Name pasena taung aung yaise o name pasenana sou yero nao eno, dubo matu naname awiya Yesu aune dema i pasaora magayena.</VERS>
      <VERS vnumber="7">Zo nung magayariniya amimene pasenana bunao nuna besariniya.</VERS>
      <VERS vnumber="8">Awiya gege oko, Kristo aune dema magayewangne, arare nung aune dema narinenane, ayero gosinonane me yero noiya.</VERS>
      <VERS vnumber="9">Name Kristora susuwa eyero nigitinonane: Nung magayaora atu seka yero iropuna, arare nupema oko magayariniya. Magayao mene emo tuwa nuna oko yariniya.</VERS>
      <VERS vnumber="10">Nung magayena awiya pasenana bunao kapari sero be dekaongka gege magayenu aung yena ara. Ora nung yeme niya awiya Tuwa Bayaura yazo de ika gari sero nao gege noiya.</VERS>
      <VERS vnumber="11">Ayero niye nika niyetope gaya eyero yaise: niye magayewa pasenana bunao kapenu Yesu Kristora-una susuuno Tuwa Bayaura yazo de ika gatinasani yero nowa. Gipu ayero yae.</VERS>
      <CAPTION vref="12">Pasenana sou oko yanene.</CAPTION>
      <VERS vnumber="12">Arare pasena mene taung ninae magayaora gerao auna emo tuwa yari sai ge nuna oko nigae. Ayero nasani taung ninae mene tani mekora dubo-dubo yero ato sai oko nigae.</VERS>
      <VERS vnumber="13">Ayero niye te-wawong taung ipu ninae awiya buro meko yaese pasenana oko pugae. Tuwa Bayau mene niye magayaora atu uwenu seka yero iropuro yero nowa, arare Tuwa Bayaura burora dopepu. Ayero nasani te-wawong taung ipu ninae Tuwa Bayau eno diriyegaya etutero naora sou yaese.</VERS>
      <VERS vnumber="14">Niye sao tauyao ge dimaora oko, Tuwa Bayaura monona atu nowa, arare pasena mene emo tuwa ninae oko yaise.</VERS>
      <CAPTION vref="15">Name etutero nao auna nagibora nanenese sao.</CAPTION>
      <VERS vnumber="15">Arare name nono yarinenine? Name sao tauyao gera oko, Tuwa Bayaura monona atu nonane, arare pasena yarinenineta? Ayero oko yanene.</VERS>
      <VERS vnumber="16">Arata niye eyero gosinowita? Niye emo zora soumani yari yero giro nung aune tairo ge nuna dimarineya, awiya niye emo ge dipunowa auna soumani yarineya. Pasena mene emo tuwa ninae yai, sou nuna nasani nete ago Tuwa Bayau yangdoro ake atu mitasani yaya-biyaya tamao gege tapunarineya. Arata Tuwa Bayau mene emo tuwa ninae yai, ge nuna diungno sou nuna nete pewa yero narineya.</VERS>
      <VERS vnumber="17">Niye gitau pasenana sou nasani nauwa. Arata yeme awiya niye ge me susuware gipewa auna teng dubo mene nigiro pupunowa. Arare name Tuwa Bayau eno dange sanene.</VERS>
      <VERS vnumber="18">Tuwa Bayau mene niye pasenana bunaora atu besenu etutero naora soumani yero nowa ara.</VERS>
      <VERS vnumber="19">Kotumao ninae oko zawagao, arare ge sinena auna susuwa gaese sero tani emora-una atu mitiya auna pugairo niye tugata nena. Niye gitau te-wawong taung ipu ninae tani meko eno diriyegaiwa soumani nuna yenu Tuwara sao tauyao ge dedunasani meko nasani nauwa, deka ayero be yeme eune te-wawong taung ipu ninae awiya tani etutero naora diriyegaya soumani nuna yai etutero neupu.</VERS>
      <VERS vnumber="20">Gitau pasenana sou nasani nauwa be auna atu etutero naora bunao ninae-una oko mitauna.</VERS>
      <VERS vnumber="21">Niye tani meko nasani nauwa awiya be yeme eune gosineya meng gaore yero niya ara. Tani awiya gitau nasani abena no tamuwi? Tani auna abena awiya Tuwa Bayau yangdoro ake atu mitasani yaya-biyaya tamao gege tapunao ara.</VERS>
      <VERS vnumber="22">Arata yeme ewiya Tuwa Bayau mene pasenana bunao besenu niye soumani nuna yero nowa, auna abena etutero nao nuna pumuwa ara. Arare ago niye nao me iwaing awiya tamarineya.</VERS>
      <CAPTION vref="23">Nagibo sekawara nao awiya bauno atiro naora sao tauyao ge auna pugairo sena.</CAPTION>
      <VERS vnumber="23">Pasena mene soumani nuna eno abena pugatinoiya. Pasenana abena awiya Tuwa Bayau yangdoro ake atu mitasani yaya-biyaya tamao gege tapunao ara. Arata name Tuwa naname Yesu Kristo aune taitinonane aeno Tuwa Bayau mene name eno nao me iwaing awiya tebeba pugatinoiya.</VERS>
    </CHAPTER>
    <CHAPTER cnumber="7">
      <VERS vnumber="1">Otao mani, niye sao tauyao ge nigitinowa, niye aeno eyero sinena. Niye susuwa ewiya giro baingtitinowa: Sao tauyao ge dimao awiya seka gege nasani dimao ara. Magayaora atu aung yero noiya ara.</VERS>
      <VERS vnumber="2">Arare bauno zo nung emo nuna seka nai yangduwao ine oko mitiya. Noeno oko, sao tauyao ge mene awongto sikigaina. Ora emo nuna magayai aune sikigao awiya kapariniya.</VERS>
      <VERS vnumber="3">Sao tauyao ge ayero mitiya, arare bauno zo nung yu nuna seka nai yangdoro emo zo atiro nariniya, awiya bauno aeno“ nung kuma bauno” ayero sarinenane. Orata yu nuna magayai aune sao tauyao mene awongto sikigaina sikigao awiya kapariniya. Ayero yai aune nung emo zo atariniya, awiya nung kuma bauno ayero oko sarinenane.</VERS>
      <VERS vnumber="4">Otao mani, susuwa deka ayao ine ninae-una atu mitiya. Kristo nung taung aingso nuna magayao eno diriyegaina, arare niye nuna-una atu susupunasani magayaine yero sao tauyao gera sikigao awiya kapero yangduwa ara. Ayero niye maung zora emo bauno yewa ara. Name Tuwara buro iwaing yanenese nung magayaora atu seka yero iropuna, arare nuna yero nowa ara.</VERS>
      <VERS vnumber="5">Nao matu nasani naungwane be auna atu pasenana dubo-dubo awiya sao tauyao ge mene iyao nuna pisenu taung ipu naname-una atu buro nuna nasani nauna. Name eno ayero naunu magayao tapunasani naungwane ara.</VERS>
      <VERS vnumber="6">Arata yeme zo name Kristo aune dema magayaine yewangne sao tauyao gera bunao kapenu yangduwangne, arare bunao nuna kapenu sao tauyao ge gayao mitoiya auna nagibo matu awiya yangdoro Owenona nagibo sekawara atu nasani Tuwa Bayau sou yero nonane ara.</VERS>
      <CAPTION vref="7">Pasena mene name gera yena.</CAPTION>
      <VERS vnumber="7">Aeno no sarinenine? Sao tauyao ge awiya meko, ayero sarinenineta? Awiya aung ara. Arata sao tauyao ge aung siya, awiya na pasenana susuwa oko giro baingtatena. Sao tauyao ge mene ge zo ewiya name eno keregatinoiya ara: “Ning emo zora nona eno dubo-dubo oko yase.” Sao tauyao ge awiya oko mitao yati siya, awiya nona eno dubo-dubo yao auna susuwa meko awiya oko gatena.</VERS>
      <VERS vnumber="8">Sao tauyao ge amimene nagibo gatenu pasena mene dubo nana awiya uwenu dubo-dubo susuwa giti kasa yena. Na gitau sao tauyao ge oko gao nasani naungwa be aune pasena nung magayao ine yero mitauna ara.</VERS>
      <VERS vnumber="9">Na gitau sao tauyao ge aung iwaing nasani naungwa ara. Arata ago sao tauyao gera osina zo mene na taunu pasena mene dubo nana-una atu seka yero iropunu na emo ititi magayao mene naine yewang.</VERS>
      <VERS vnumber="10">Sao tauyao gera osina mene nao me na eno pugaise sao amimene kapetegairo na magayanese gerena.</VERS>
      <VERS vnumber="11">Noeno oko, sao tauyao gera osina mene nagibo gatenu pasena mene nagibo awiya papatinasani na etegairo denu magayao ine yewang ara.</VERS>
      <VERS vnumber="12">Sao tauyao ge mene oko, pasena mene na denu magayao ine yewang, arare eyero gosinonane: Sao tauyao ge awiya pasena aung dang gege ara. Nupema sao tauyao gera osina dekaong dekaong awiya Tuwa Bayau mene pugaina. Ge amimene nagibo me gipinasani emo sorepunoiya.</VERS>
      <VERS vnumber="13">Ayero sao tauyao ge iwaing mene na magayanese gerena, ayero nita? Awiya aung ara. Sao tauyao ge oko, pasena mene na dena ara. Pasena awiya nona meko awiya ganenese Tuwa Bayau mene senu pasena mene sao tauyao ge iwaing auna mokora atu kasa yero na magayanese gerena. Ayero yenu sao tauyao ge mene pasenana susuwa memeko-mameko awiya kasa daung yai ganenese sero keregaina.</VERS>
      <CAPTION vref="14">Moko naname-una atu susuwa etobe mitowato.</CAPTION>
      <VERS vnumber="14">Name eyero gosinonane ara. Sao tauyao ge awiya Tuwa Bayaura nona. Arata na awiya tawingna osina. Na pasenana soumani yero ge nuna diungno buro nuna yero nona.</VERS>
      <VERS vnumber="15">Na yao nana maze gosinona ewera ine yero noiya. Na nao zo yari aratapu nasani nona arata nao awiya yangdoro oko yao yero nona. Nupema nao awang sinona awiya yero nona ara.</VERS>
      <VERS vnumber="16">Nao awang sinona nao awiya nupema nasani aune sao tauyao ge awiya iwaing auna susuwa keregatinona.</VERS>
      <VERS vnumber="17">Arare nao meko yero nona awiya kotumao nana-una oko, pasena mene dubo nana-una atu mitasani na ato sero ago-kuwiyo yero noi aune yero nona ara.</VERS>
      <VERS vnumber="18">Na susuwa nana eyero gosinona ara: Moko nana-una atu nao iwaing zo za oko mitiya. Nao iwaingna ge sao ami zo sinona, arata me tamao awiya oko tapunona.</VERS>
      <VERS vnumber="19">Na nao iwaing yane ayero sinasani oko yero nona, nupema na nao meko oko yane ayero sinona arata yero nona.</VERS>
      <VERS vnumber="20">Pasena oko yane ayero sinasani yero nona auna susuwa era: nane oko, pasena mene moko nana-una atu mitiya auna ato saora yero nona ara.</VERS>
      <VERS vnumber="21">Susuwa nana eyero mitiya ara: Nao iwaing yari sinona aune pasena mene nana-una nugu daung yero noiya ara.</VERS>
      <VERS vnumber="22">Na moko nana mene Tuwa Bayaura sao tauyao ge nigiro arataungno yero nona.</VERS>
      <VERS vnumber="23">Ora taung ipu nana-una atu susuwa zo mitiya amimene dubore kotumao nana aune auna ge dedunoi iwo wina-ye yero nowato. Ayero nasani na buninoi pasenana susuwa mene taung ipu nana-una mitoiya auna bunao emo yero nona.</VERS>
      <VERS vnumber="24">Oiye, dubo minao bainakama nana-una mitoiya. Pasenana susuwa taung nana-una mitoi magayaora gerao yero nona, auna putoungna atu awe mene na sorero pumariniye?</VERS>
      <CAPTION vref="25">Iwaing yao mene Owenona nagibora narineya.</CAPTION>
      <VERS vnumber="25">Tuwa Bayau mene sai, Tuwa naname Yesu Kristo mene na sorero pumariniya, arare na Yesu Kristo kotupu nasani Tuwa Bayau bowi yero nona. Arare ge sinena awiya pu dekaongna gairo eyero sane: Na naka natope dubo nana mene Tuwa Bayaura sao tauyao ge sou yero nona. Arata taung nana mene zo pasenana sao tauyao ge sou yero noiya arauwa.</VERS>
    </CHAPTER>
    <CHAPTER cnumber="8">
      <VERS vnumber="1">Arare Yesu Kristo aune dema nonane amimene pasenana abena tamanenese sao oko mitiya.</VERS>
      <VERS vnumber="2">Noeno oko, Kristo Yesu mene magayenu Oweno nung nao name eno tapunoiya amimene putoung nuna mene name pasenana putoungna atu, o magayaora putoungna atu besenu bunao aung nonane.</VERS>
      <VERS vnumber="3">Dubo matu naname auna putoung mene Mosera sao tauyao ge auna putoung puro wosinu aune sao tauyao ge mene pasenana putoung puro wosari kaputena. Ayero yenu giro Tuwa Bayau nung nuka nutope eyero nasani dubo matura pasena auna putoung awiya denu wosina. Mani nuna mene emo bauno pasena naname disari magayaise sero iyengtinu tawing emo taung naname ine puro wosina.</VERS>
      <VERS vnumber="4">Awiya dubo matura nagibora oko, Owenona nagibora nonane naname-una sao tauyao ge iwaing dimao awiya kasa yero besugaise ayero yena ara.</VERS>
      <VERS vnumber="5">Nao matura nagibora nowa awong dubore kotumaore nunae nao matura nao auna mitoiya, arata Owenona nagibora nowa awong mene zo dubo nunae Owenona nao auna mitoiya.</VERS>
      <VERS vnumber="6">Zo nung dubo nuna pu nao matura nao auna gariniya amimene magayao tamariniya. Arata zo nung dubo nuna pu Owenona naora gariniya amimene nao iwaingne dubo iwaingne awiya tamariniya.</VERS>
      <VERS vnumber="7">Zo dubo nuna pu nao matura nao auna gatinoiya amimene Tuwa Bayau iwo noiya ara. Ayero nasani sao tauyao ge nuna oko dimao noiya. Ayero noiya amimene Tuwa Bayaura ge dimao teng oko ara.</VERS>
      <VERS vnumber="8">Nao matura kotumao puro nowa amimene tani zo yaya Tuwa Bayau mene gai teng yao ine oko mitiya.</VERS>
      <VERS vnumber="9">Tuwa Bayaura Oweno mene dubo ninae-una mitoiyare, niye nao matura nagibo oko, Owenona nagibora nowa ara. Zo nung Kristora Oweno aung nariniya amimene gerao nuna oko yero nariniya.</VERS>
      <VERS vnumber="10">Taung ninae mene pasena yero noiya aeno nung magayaora gerao noiya. Arata Kristo mene dubo ninae-una atu mitariniya, awiya Tuwa Bayau mene niye pewayao ayero sai aune dubore ititire ninae mene nao topetariniya.</VERS>
      <VERS vnumber="11">Tuwa Bayau nung Yesu magayaora atu uwenu seka yena auna Oweno nuna mene dubo ninae-una mitariniya, awiya nung Kristo Yesu magayaora atu uwenu seka yena amimene taung aingso ninae magayaora gerao awiya deka ayero inai naore yarineya. Awiya Oweno nuna dubo ninae-una mitoiya aeno ayero yariniya ara.</VERS>
      <CAPTION vref="12">Owenona ge nigitinowa amimene Tuwa Bayaura mani yero nowa.</CAPTION>
      <VERS vnumber="12">Otao mani nana, susuwa aeno name Tuwa Bayau eno abena puganenese sao mitiya. Orata abena pugao awiya nao matura sou yao okowata. Abena pugao awiya Owenona nagibora nao.</VERS>
      <VERS vnumber="13">Niye nao matura ge dipunasani narineya, awiya magayarineya. Arata niye Owenona putoungna nao matura ge darineya, awiya nao iwaing gege narineya.</VERS>
      <VERS vnumber="14">Tuwa Bayaura Oweno auna ge nigiti nasani nowa amimene Tuwa Bayaura mani awiso yero nowa ara.</VERS>
      <VERS vnumber="15">Tuwa Bayau nung Oweno niye eno pugaina awiya niye nupema kapetegairo sou buro nasani awang yaore gege nasani naese oko, mani awiso nuna yero naese niye eno pugaina ara. Owenona putoungna name“ Mama iwaing nanae” ayero sinasani yau sinonane.</VERS>
      <VERS vnumber="16">Name Tuwa Bayaura mani awiso yero nonane ge awiya dubo naname mene sinoi Oweno mene dubora ge soreuno deka ayero sinoiya.</VERS>
      <VERS vnumber="17">Mani awiso nuna yero nonane amimene nete Tuwa Bayaura wazawa topetarinenane. Awiya Kristo aune dema tairo topetarinenane ara. Tawingna etu nung aune dema yayare narinenane, awiya nung aune dema simao waegaore iwaing auna narinenane.</VERS>
      <CAPTION vref="18">Ago name emo bauno iwaing nanane aune nona apakana iwaing yarineya.</CAPTION>
      <VERS vnumber="18">Uritira simao yawa yawa yaore Tuwa Bayau mene ago keregairo name eno pugariniya amimene tawingna yayare dubo minaore mitiya awiya daigairo baingtariniya. Arare na nona awiya pu dekaongna gairo zota zo baina niye, yero gane asero gari yana teng oko yariniya.</VERS>
      <VERS vnumber="19">Tuwa Bayaura mani awiso auna susuwa naname kasa daung yai gari sero tawingna nona yena amimene zuti yero anuwing nasani mitowa.</VERS>
      <VERS vnumber="20">Nona yena awong awiya waru diungno meko yewa, awiya kotumao nunae-una oko, Tuwa Bayau mene ayero yaese sena. Awiya awong ayero mitaese oko, tani ewiya diya mitaese ayero sena:</VERS>
      <VERS vnumber="21">Nona yena awong dema magayero gung-kauwang saora bunao besero eo yero Tuwa Bayaura mani awiso nao waegaore naname-una susumarineya ara.</VERS>
      <VERS vnumber="22">Name eyero gosinonane ara: Be awiya bumaise nona yena apakana amimene bauno zo mani pupunasani yaya taungno oinoiya deka ayero yaya-biyaya tapunasani oero butunowa.</VERS>
      <VERS vnumber="23">Nona yena awong amimene gege ayero oko yero nowa. Name naka nametope Owenone nonane amimene deka ayero yero nonane ara. Oweno awiya nona benaung giti ipu ewa-gaewa yao ago kasa yariniya auna osina yero noiya. Arare mani awiso nuna yero nonane auna susuwa Tuwa Bayau mene taung aingso naname sorero puro keregaise diya nasani dubo mene oinonane ara.</VERS>
      <VERS vnumber="24">Name nona benaung giti ipu ewa-gaewa yao ago pumari tumo diyanenese name sorero puna. Nona me puro nao awiya tumo diyaore nao okowata. Name nona zo puro nasani aune nona awiya pumari sero tumo diyarinenineta? Aung ara. Yemaoko pumuwangne naname yena.</VERS>
      <VERS vnumber="25">Orata nona zo oko pumao nasani aune nona awiya pumari sero tumo diyarinenane, awiya name dubo meko aung monone mitasani aune nona awiya pumari sero diya nasani mitarinenane.</VERS>
      <VERS vnumber="26">Oweno nung deka ayero name turero nonane aeno name sorepunoiya. Name isa nono yero sanane teng yariniye? awiya oko gosinonane. Arare name isa saora kotumao kau nasani dubo mene zi sinonane giro Oweno mene name soreuno isa sinoiya.</VERS>
      <VERS vnumber="27">Oweno nung Tuwara dubu soreuno Tuwa Bayaura aratamao auna teng isa sinoiya. Ayero noi Tuwa Bayau nung emo baunona dubo gosinoiya amimene Owenona ge nigitinoiya.</VERS>
      <VERS vnumber="28">Name eyero gosinonane ara. Name Tuwa Bayau aratapunonane, name awiya tani benaung giti amimene kasa nasani korayao naname soreuno baingtitinoiya ara. Name awiya Tuwa Bayau mene yau sero pumari sero giginu mitaungwane, arare name yausero puna ara.</VERS>
      <VERS vnumber="29">Noeno oko, emo name gitau giginu mitaungwane name amimene Mani nuna ine yanenese giginu mitaungwane. Awiya name metamani nuna ine yanane nung awiya tato kiyongne naname yero naise ayero yena ara.</VERS>
      <VERS vnumber="30">Tuwa Bayau nung gitau name Mani nuna ine yanenese sero giginu mitaungwane auna teng name yausero puro pasena naname disinasani name pewayao ayero sena. Ayero sero aune name siuna ara.</VERS>
      <CAPTION vref="31">Zo mene name Tuwa Bayaura waweng atu oko sorero pumariniya.</CAPTION>
      <VERS vnumber="31">Ge auna susuwa nono yero mitiye? Tuwa Bayau mene name otao yero noiya, arare zo mene name oko gera yariniya.</VERS>
      <VERS vnumber="32">Nung mani nuna oko sorao name eno magayaise pugaina amimene zamena simena apakana awiya name eno diriyegariniya.</VERS>
      <VERS vnumber="33">Emo bauno Tuwa Bayau mene gitau yangtagairo puna name awiya awe mene gera pugariniye? Tuwa Bayau mene yarinita? Aung ara. Nung nuka nutope pasena naname disinasani name pewayao ayero sena ara.</VERS>
      <VERS vnumber="34">Awe mene name musu kowara gaora ge sariniye? Kristo Yesu mene yarinita? Aung ara. Nung nuka nutope magayena. Magayena a gege oko, nung magayaora atu iropuro Tuwa Bayaura wawong mera atu mitasani isa mene name sorepu nasani mitoiya.</VERS>
      <VERS vnumber="35">Kristora mono iwaingna atu nona zo nomi mene name sorero pariniye? Dubo minao meneta, yayare naota, niya-koma kaunasani naota, yaya-biyaya tame naota, dora botiyota, bogamasa yero naota, dero bunero yao meneta, dero magayao mene pumariniye? Nona amimene name Kristora mono iwaingna atu sorero pumarinita?</VERS>
      <VERS vnumber="36">Ge gayao zo eyero mitiya auna teng name eno nao ayao awiya yero nowa ara, Nae emo bauno gerao nina yero nonane susuwa aeno wari be giti awiya nae dero gera-gaira yero nowa. Lama dero aero yero nowa ayao ine nae eno yero nowa.</VERS>
      <VERS vnumber="37">Arata nona ayao amimene name Kristora mono iwaingna atu oko sorero pumariniya. Aung ara. Name mono pupunoiya amimene name sorepunoi nona awiya puro wosiro baingtitinonane.</VERS>
      <VERS vnumber="38">Arare na eyero gosinona ara: Magayao meneta, nao meneta, angelo meneta, emo tuwa meneta, nona yeme kasa yero mitiya amimeneta, nona ago kasa yariniya amimeneta, nona putoungneta,</VERS>
      <CAPTION vref="39">Paulo nung Yuda emo otao mani nuna eno yayare dubo minaore tauna.</CAPTION>
      <VERS vnumber="39">nona ika mitoiya amimeneta, wese mitoiya amimeneta, nona gewaoko yenu mitowa amimene name Tuwa Bayaura mono iwaingna atu zo za oko batagairo pumariniya. Noeno oko, Tuwa Bayau Tuwa naname Kristo Yesura mono iwaing eno name doedoe yero noiya ara.</VERS>
    </CHAPTER>
    <CHAPTER cnumber="9">
      <VERS vnumber="1">Na Kristora emo mene ge iwao aung ge me sana nigipu. Oweno mene dubo nana-una atu ge nana sorepuni ge me gege sinena era.</VERS>
      <VERS vnumber="2">Na Yuda emo otao mani nana eno dubo mininasani dubo nana mene yaya etoka oko tapunoiya.</VERS>
      <VERS vnumber="3">Noeno oko, Yuda emo otao mani nana awong dubo darawa yero Yesu tumo diyaese sinona, arata awong dubo oko darawa nowa, aeno Tuwa Bayau mene awong waru yena. Arare nagibo zo mitati siya, awiya na naka natope waru nunae awiya dipunasani Kristo kasupuro ewe nao awiya teng eo yatena.</VERS>
      <VERS vnumber="4">Awong awiya Isreli emo. Tuwa Bayau mene mena gitau otu awong dubu nuna yaese sero yangta gairo puna. Ayero yero nung putoung waegaore nuna awong eno gipena; nung tairo naora ge awong eno pugaina; nung sao tauyao ge awong eno pugaina; nung bowi nasani naora susuwa awong eno gipena; nung nona iwaing awong eno pugari sero senu tauyena;</VERS>
      <VERS vnumber="5">aya-ewowo nunae ena mene Tuwara gera gitau yao yero nasani nauwa; Sorao Emo naname nung nona benaung giti auna Tuwa yero noiya amimene emora taung aingso puro kasa yena, awiya dubu nunae-una atu kasa yena ara. Arare Tuwa Bayau nung bowi yao gege yero nanene. Yore.</VERS>
      <CAPTION vref="6">Gere nowa awong Tuwa Bayaura emo bauno dubu.</CAPTION>
      <VERS vnumber="6">Isreli ena mene Tuwa Bayaura ge awang sewa, arata Tuwa Bayaura ge aung yena, ayero oko sanene. Isreli dubura atu kasa yewa awong apakana amimene Tuwa Bayaura emo bauno me oko yero nasani nauwa.</VERS>
      <VERS vnumber="7">Nupema Abrahamna saisibuna awong apakana saisibuna nuna me oko yero nasani nauwa. Tuwa Bayau mene Abraham eno eyero sena, “Isakara saisibuna nunae gege dubu nina yarineya.”</VERS>
      <VERS vnumber="8">Ge auna susuwa eyero mitiya ara: Abrahamna yura atu kasa yao awong awiya Tuwa Bayaura emo bauno dubu me okowa. Abraham gitau Tuwa Bayau mene nona ago pugari senu tauyena awiya tumo dina deka ayero Tuwa Bayau nona pugari senu tauyena auna ge awiya tumo didinowa awong amimene gege Abrahamna saisibuna me ayero nowa ara.</VERS>
      <VERS vnumber="9">Ge senu tauyena awiya eyao ara: “Dawang zo aung yai aune na ninae-una kapetegairo bumana aune bauno nina Sara mene mani emodi pumariniya.”</VERS>
      <VERS vnumber="10">Awiya gege oko, sao tauyao ge zo Rebekara-una atu dema kasa yena ara. Nung ewowo naname Isakato nauwato Rebeka mesa yenu mani emodi etobe tiyang nuna-una atu mitiwato ara.</VERS>
      <VERS e="12" vnumber="11">Mani etobe awiya oko kasa yaore awongto aira tiyangna atu mitasani nao mekota nao iwaing oko yao mitiwato be aune Tuwa Bayau mene Rebeka eno eyero sena, “Tato mene metara sou yaise.” Awiya Tuwa Bayau sao tauyao nuna tau yaise kotupunasani mani etobe awiya nao nunato-una oko, ara tamao nuna-una gausinasani ge ayero sena.</VERS>
      <VERS vnumber="13">Auna ge gayao zo eyero mitiya, “Na Yakobo arataungno pumuwang, arata na Esau awiya iwo yero yangduwang.”</VERS>
      <CAPTION vref="14">Tuwa Bayau nung mono nuna-una teng name kora yero noiya.</CAPTION>
      <VERS vnumber="14">Arare nono sarinenine? Tuwa Bayau pore yena, ayero sarinenineta? Aung ara.</VERS>
      <VERS vnumber="15">Nung Mose eno ge eyero tugata yena, Na emo zo ao-diyari yero giro ao-diyarinena ara. Na emo zo kora yari yero giro kora yarinena.</VERS>
      <VERS vnumber="16">Arare Tuwa Bayau mene name korayena korayao awiya emora kotumaorata emora gewera-gawera yaora atu oko name korayena. Aung ara. Korayao awiya Tuwa Bayaura mono iwaing gege eno name korayero puna ara.</VERS>
      <VERS vnumber="17">Tuwa Bayau mene Fero eno ge sena awiya ge bukura atu eyero gayao mitiya, Na nina-una atu putoung nana keregana yazo bowire nana tawing sero babaise sero ning emo tuwa pugaingwa ara.</VERS>
      <VERS vnumber="18">Arare Tuwa Bayaura susuwa eyero gipu: Nung emo zo ao-diyari yero giro ao-diyariniya. Nupema nung emo zo dubora dawong zuzari yero giro zuzariniya ara.</VERS>
      <VERS vnumber="19">Ning ge awiya nigiro enaba nuna eyero na eno sarinesita, “Tuwa Bayau nung emo baunona dubo auna dawong zuzero aune noeno emo bauno gosinoi meko yero nowi? Nung tani zo yari sai emo bauno mene awang sao ine oko mitiya.” Ayero na eno sarinesita, nowa.</VERS>
      <VERS vnumber="20">Emo ning nono yao mene Tuwa Bayau eno ge abena sarinesi? Au mene au yao ai eno eyero sarinita, “Ning noeno na eyero yetesi?” Ayero sarinita? Aung ara.</VERS>
      <VERS vnumber="21">Nupema au yao ai mene tawing dekaongka amimene au ena emora, ena pu sinona, ayero sero yai meko yarinita? Aung ara.</VERS>
      <VERS vnumber="22">Tani au yao ai mene yero noiya tani deka ayao awiya Tuwa Bayau mene emo bauno eno yero noiya. Tuwa Bayau nung pasena eno tini kapao pupunoiya auna susuwa o putoung nuna auna susuwa awiya keregari sinoiya, arata saineba, nung emo bauno kowara gerao awiya gera yari nasani mitowa awong awiya mena oko dedunoiya; nung daora be diya yero butunoiya ara.</VERS>
      <VERS vnumber="23">Awiya gege oko, nung simao waegaore nuna baina awiya dema keregari sero emo bauno mono nuna-una gerao amimene simao waegaore nuna topetanenese sero name yangtagairo puna.</VERS>
      <VERS vnumber="24">Emo bauno mono nuna-una gerao awiya name ara. Nung name Yudara dubura atu gege oko, emo Yuda okora-una atu dema yausero puna.</VERS>
      <VERS vnumber="25">Auna ge awiya Tuwa Bayau mene senu porofete Hosea mene gaena awiya eyero mitiya, Emo bauno dubu na maung oko yao yewang awong awiya emo bauno dubu nana ayero sarinena. Nupema dubu oko kotumao yewang dubu awiya yazo nunae“ yo diyang nana” ayero sarinena.</VERS>
      <VERS vnumber="26">Gitau tawing zora emo bauno eno eyero sewang, “Niye emo bauno dubu nana oko,” tawing dekaongka auna atu zo yazo nunae“ Tuwa etegao auna okowata, Tuwa putoungne auna mani awiso” ayero sarineya.</VERS>
      <VERS vnumber="27">Nupema porofete Yesaya mene wawa sero Isreli emo bauno eno eyero sero gaena, Isreli emo bauno awong wito deung bera yowangsa mitiya ayao ine teng kasa yarineya, arata saineba, Tuwa Bayau mene nunae-una towang atu etoka gege sorero pumariniya.</VERS>
      <VERS vnumber="28">Tuwa nung tawingna atu ge nuna pugaina auna me mena tamai aung yariniya.</VERS>
      <VERS vnumber="29">Yesaya mene ge zo eyero sena, Uritire tawingne auna Tuwa nung emo we naname oko ao-diyao yero dati siya, awiya name abena meko Sodom napo mene tamuwa auna teng taungno o Gomora awong ine yero gera yero aung-kamore yatenane.</VERS>
      <CAPTION vref="30">Yuda emo awong iwaing yari sero kaputewa.</CAPTION>
      <VERS vnumber="30">Arare nono sarinenine? Name eyero sanene: Emo bauno Yuda oko awong iwaing yari sero waura oko yewa amimene iwaing yewa. Tumo diyaora gege iwaing yewa ara.</VERS>
      <VERS vnumber="31">Arata Isreli emo bauno awong sao tauyao ge dipunasani iwaing yari sero waura yewa amimene sao tauyao gera teng oko yewa.</VERS>
      <VERS vnumber="32">Susuwa noeno ayero yewi? Susuwa eyao eno: Awong tumo diyaora okowata, nao nunae-una iwaing yari sewa ara. Ayero nasani daba zo <NOTE type="study">+  9:32  Daba nagibe mitao awiya Yesu eno sewa ara. </NOTE> nagibe atu mitina auna atu te nunae gaero zuwewa.</VERS>
      <CAPTION vref="33">Isreli emo bauno mene tumo diyaora nagibo awang sewa.</CAPTION>
      <VERS vnumber="33">Auna ge gayao zo eyero mitiya, Ewiya gipu! Na Zaiyon nape atu daba zo pugatinena, auna te nunae gayarineya. Daba auna te gaero zuwarineya. Arata zo nung Daba awiya tumo diyariniya amimene oko meng gariniya.</VERS>
    </CHAPTER>
    <CHAPTER cnumber="10">
      <VERS vnumber="1">O ge nigao otao mani nana, Yuda emo otao mani nana iwaing yaese dubo nana mene aratapu nasani awong kotungno Tuwa Bayau eno isa sinona ara.</VERS>
      <VERS vnumber="2">Awong Tuwa Bayau sou yari sero putoung nasani nowa awiya gosinona amimene sinena. Arata awong nagibo me sisigatinasani aune yero nowa.</VERS>
      <VERS vnumber="3">Nagibo Tuwa Bayau mene name giro pewayao ayero sinoiya, nagibo awiya sisigatinowa, arare nuka nuyetope iwaing yari sero nagibo zo kau yero nowa. Awong pewayaora nagibo Tuwa Bayau mene tauna awiya awang sero yangduwa ara.</VERS>
      <VERS vnumber="4">Sao tauyao ge Mose mene gaena awiya butunawe Kristora una atu besugainu aung yena, arare tumo diyaore nonane awiya Tuwa Bayau mene gosinoi pewayero nonane ara.</VERS>
      <VERS vnumber="5">Mose nung ge zo eyero sero gaena, “Emo zo nung Tuwa Bayaura benaungna atu pewa yari sero sao tauyao gera nagibo etutero nariniya amimene nao tamariniya.”</VERS>
      <VERS vnumber="6">Arata tumo diyaore nasani pewayaora nagibo auna ge eyero mitiya, “Ning dubo nina mene eyero oko sase, ‘Awe mene uritira witariniye?’ (Awiya witiro Kristo taungno puro wosao ara.)</VERS>
      <VERS vnumber="7">Nupema dubo nina mene eyero oko sase, ‘Awe mene kowara wosiro baungno magayaora-una babariniye?’ (Awiya Kristo yuno puro witao ara.)”</VERS>
      <VERS vnumber="8">Ayao okowata, ge bukura atu eyero sero gayao mitiya, “Ge awiya ake atu oko mitiya, awiya begiti nina-unata moko nina-una atu mitiya ara.” Awiya tumo diyaora ge tugata-magata yero nonane aeno sao ara.</VERS>
      <VERS vnumber="9">Ge sero butunonane auna susuwa eyao era: Ning begiti nina mene“ Yesu nung Tuwa nana” ayero sinarinesa, nupema dubo nina mene“ Tuwa Bayau mene Yesu magayaora atu uwenu seka yena” ayero iniro taka sarinesa, awiya Tuwa Bayau mene ning sorero puro korayai iwaing yero narinesa.</VERS>
      <VERS vnumber="10">Noeno oko, name dubo mene iniro taka sinasani pewayero nonane. Nupema begiti mene yazo nuna keregatinasani iwaing yero nonane ara.</VERS>
      <VERS vnumber="11">Ge gayao zo eyero mitiya, “Nung tumo diyarineya amimene oko dubo minarineya, o meng oko garineya.”</VERS>
      <VERS vnumber="12">Yuda emo aune emo Yuda oko aune name awiya Tuwa Bayau mene oko gagausinoiya. Nung dekaongka mene name apakana auna Tuwa naname noiya ara. Name nung yau sinonane auna nung abena name eno mono iwaing tapunasani nona benaung giti pugatinoiya.</VERS>
      <VERS vnumber="13">Noeno oko, ge gayao zo eyero mitiya, “Zo nung Tuwa yau sariniya nung awiya Tuwa mene soreuno kora yariniya.”</VERS>
      <VERS vnumber="14">Arata Tuwa yau sao awiya Tuwa oko tumo diyao nowa amimene nono yero nung yau sarinei? Nupema Tuwa Bayau tumo diyao awiya ge nuna dawong mene oko nigao nowa amimene nono yero nung tumo diyarinei? Nupema ge nuna nigao awiya bowi sao emo nuna aung siya, awiya nono yero ge nuna nigarinei?</VERS>
      <VERS vnumber="15">Nupema bowi sao awiya Tuwa Bayau mene emo oko tugata yero iyengtao yai, nono yero bowi saora burora babarinei? Ge gayao zo eyero mitiya, “Bowi Iwaing sao emora te bewing mene ge nigaora dubo eo yao tapunoiya ara.”</VERS>
      <CAPTION vref="16">Yuda emo bauno mene Bowi Iwaing awang sewa.</CAPTION>
      <VERS vnumber="16">Arata emo bauno apakana oko, ena mene gege Bowi Iwaing awiya nigiro dimuwa ara. Yesaya mene eyero sena, “O Tuwa, nae bowi ge nina sero keregaingwane, awiya awe mene iniro taka seni?”</VERS>
      <VERS vnumber="17">Arare eyero gipu. Tumo diyao awiya Bowi Iwaing nigaora me ara. Nupema Bowi Iwaing awiya Kristora ge me susuware keregairo sao ara.</VERS>
      <VERS vnumber="18">Arare eyero sinasani atata nena. Awong ge oko nigao yewita? Aung ara. Awong ge nigiwa ara. Auna ge gayao zo eyero mitiya, Be nunae-una bewing mene tawing apakana teng yena. Ge nunae mene tawing sero sero kasa yena ara.</VERS>
      <VERS vnumber="19">Na nupema atata yero sinena. Isreli emo bauno awong ge nigiro susuwa sisigairo kau yewita? Aung ara. Gitau Mose mene Tuwa Bayaura ge zo eyero gaena, Na emo Yuda oko puro kora yana niye dubo mou awong eno yarineya. Emo Yuda oko awong nigao aung awiya yumana aune niye awong eno tini kapao pumarineya.</VERS>
      <VERS vnumber="20">Mose mene gitau ayero senu aune ago Yesaya mene awang yao aung be tau yero Tuwa Bayaura ge zo eyero sero gaena, Na oko kau yao yewa amimene na tamuwa ara. Na oko kotumao nasani nauwa nunae-una atu kasa yewang.</VERS>
      <CAPTION vref="21">Isreli emo bauno dubu baina mene Bowi Iwaing awang sewa giro aune Tuwa Bayau mene etoka gege yangtagairo puna.</CAPTION>
      <VERS vnumber="21">Arata nung Isreli emo bauno eno ge eyero gaena, Na ge dao emo bauno o dung duware nao emo bauno awiya yumana nana-una bumaya kora yari sero be imoko-kaungkaung wawong garuru yero diya mitona.</VERS>
    </CHAPTER>
    <CHAPTER cnumber="11">
      <VERS vnumber="1">Na nupema atata nena. Tuwa Bayau mene Isreli emo bauno nuna yangdunuta? Aung nibamu ara. Ayero oko yena. Na deka ayero Isreli emo ara; na Abrahamna saisibuna auna zo; na Benzaminna dubu auna zo.</VERS>
      <VERS vnumber="2">Tuwa Bayau mene gitau emo bauno dubu nuna yaese giginu mitauwa awiya oko yangduna. Arata niye Eliyara ge ungwe bukura atu mitiya awiya oko zazagao yero nowita nowa? Nung Isreli emo bauno dubu baina awiya gera pugatinasani Tuwa Bayau eno isa eyero sena,</VERS>
      <VERS vnumber="3">O Tuwa, awong porofete dubu nina dero aung nasani aita nina kasewa aung yenu na nata nena giro awong na deka ayero dari sineya ara.</VERS>
      <VERS vnumber="4">Ayero senu Tuwa Bayau mene ge abena ge no sero kapetegaini? Eyero sena, Aung ara. Na emo 7,000 dubu nana yaese sorewang awong tuwa etegao yazo Beal nuna-una oko koinggao yewa.</VERS>
      <VERS vnumber="5">Arare be yeme eune deka ayero Tuwa Bayau mene mono iwaing nuna eno Yuda emo bauno ena yangtagairo punu nowa.</VERS>
      <VERS vnumber="6">Awiya nao nunae-una okowata, mono nuna-una ayero yena. Nao nunae-una yatiya, awiya mono mene me oko yatiya.</VERS>
      <VERS vnumber="7">Ayero nono sarinenine? Isreli emo bauno apakana awong nona me tamari sewa awiya tamuwa, ayero sarinenineta? Aung ara. Tuwa Bayau mene ena awigairo puna amimene gege tamuwa ara. Arata dubu baina awiya ge dero didigaiwa giro senu ziyo tau yewa ara.</VERS>
      <VERS vnumber="8">Arare ge eyero gayao mitiya, Tuwa Bayau nung dubo nunae sisigaina ara. Diti moko nunae senu sikiuna. Nupema dawong nunae uwe zuzena. Ayero yenu nasani nauwa deka ayero nowa ara.</VERS>
      <VERS vnumber="9">Dawidi mene ge zo eyero gaena, Zamena simena nunae mene wao ine o geta ine yero kang gairo mitaise. Ayero yai naya abena nunae kasa yaise.</VERS>
      <VERS vnumber="10">Diti moko nunae guma yai nai kau yae. Poza awena ini singpai poza gurutu sero singpari-singpari nasani nao gege nae.</VERS>
      <CAPTION vref="11">Tuwa nung emo Yuda oko awiya sorero puna.</CAPTION>
      <VERS vnumber="11">Arare atata yero sana nigipu. Isreli emo bauno dubu baina zuwewa amimene zuwero meko yero baingtiwita? Aung ara. Awong Tuwara korayao awiya awang sewa, arare korayao awiya emo Yuda okora-una kasa yena. Awiya emo Yuda oko mene Tuwara korayao topetaya Isreli emo awong korayao awiya pumari dubo-dubo yaese ayero kasa yena.</VERS>
      <VERS vnumber="12">Ayero yero gaga sao nunae mene tawing sero gera zamena simena tauna, nupema putoung nunae wosina aeno emo Yuda okora-una gera zamena simena kasa yena, arare nete awong apakana Tuwara korayao topetaya gera me bainakama kasa yariniya.</VERS>
      <VERS vnumber="13">Niye emo Yuda oko, niye eno ge ewiya sana nigipu. Na niye emo Yuda oko auna aposolo ninae yero nona amimene buro nana awiya yawa yaware yero baingtitinona.</VERS>
      <VERS vnumber="14">Awiya Yuda emo otao mani nana ena mene korayao pumari dubo-dubo nete pumaese ayero yero nona ara.</VERS>
      <VERS vnumber="15">Tuwa Bayau mene Isreli emo bauno yangdunu aune tawing sero sero emo bauno mene Tuwa Bayau aune dema otao yewa. Arare Tuwa Bayau mene Isreli emo bauno nupema pumai aune awong magayaora atu seka yero iropao ine yarineya.</VERS>
      <VERS vnumber="16">Ma seka awiya gitau maingkoka puro Tuwa eno pugairo isa sinonane nuna noi aune ma ena bure apakana awiya deka ayero nuna yero noiya ara. Deka ayero i tatai mene Tuwa Bayaura gerao mitariniya, awiya bowang nuna deka ayero gerao nuna mitariniya.</VERS>
      <VERS vnumber="17">Emo bauno Yuda oko mene Yuda emo baunona masi pumuwa auna susuwa i oliwa <NOTE type="study">+  11:17  I oliwa. Oliwa susuwa awiya Abraham. Oliwa bowang awiya Yuda emo bauno. Bowang ewe atu puro buro susumao awiya name emo Yuda oko.</NOTE> auna pugairo sana nigipu. Tuwa Bayau mene i oliwa zora bowang ena kapero yangdotinasani auna isora atu i oliwa zo eu atu kasa yao auna bowang awiya kapero puro buro iso deka auna atu susuunu, i auna tatai mene gawi pugainu bairo tauyena ara. Deka aine ning bowang zo eura maze puro buro susuunu bayasare aeno</VERS>
      <VERS vnumber="18">bowang mamatu awiya oko gasa wosao yai ning taung puro witase. Ayero yosi sero, ning eyero gi. Ning kara bowang mene tatai oko uninosa. Tatai mene ning uninowa ara.</VERS>
      <VERS vnumber="19">Ge sesena auna ning abena enaba nuna eyero sarinesita nowa, “Tuwa Bayau mene na awiya puro susumari sero bowang matu kapero yangduna ara.”</VERS>
      <VERS vnumber="20">Ayero sinesata Tuwa Bayau mene awong ge me nuna oko tumo diyao yewa aeno awong kapero yangduna. Arata ning awiya tumo diyao nina-una dopao masi nunae puro dodopinesa ara. Arare ning taung nina oko puro witase. Awiya gege oko, etutero neu.</VERS>
      <VERS vnumber="21">Tuwa Bayau nung oliwa bowang nuna oko ao-diyao yena, deka ayero nung ning oko ao-diyariniya.</VERS>
      <VERS vnumber="22">Arare ning mono iwaing nuna aune kokoni yao nuna aune awiya kotungno gi. Kokoni yao nuna-una me awiya ge yangduwa auna-una atu kasa yena, arata mono iwaing nuna-una me awiya nina-una atu kasa yariniya. Ora ning mono iwaing nuna oko puro narinesa, awiya nung ning kapero yangduwariniya.</VERS>
      <VERS vnumber="23">Ayero Yuda emo ena i bowang matu ine awong ge dao nunae awiya yangduwarineya, awiya Tuwa Bayau mene awong masi matura atu susumari yero giro kara teng susumariniya. Putoung awiya nuna-una atu mitiya.</VERS>
      <VERS vnumber="24">Ning emo Yuda oko awiya i oliwa zo oko samo yao auna atu bowang kapao ine ara. Ning awiya oliwa bowang kapero puro buro oliwa samo yao auna susumao ine ara. Ora Yuda emo awiya awong oliwa samo yao ine ara. Arare Tuwa Bayau mene oliwa samo yaora bowang mamatu kapero yangduna awiya nupema puro masi nunae-una matura susumari sero nete waura oko yariniya.</VERS>
      <CAPTION vref="25">Yuda emo bauno awong nete ago gera mokora toiro aung yarineya.</CAPTION>
      <VERS vnumber="25">Ge nigao otao mani nana, niye dau yero kotumao ninae auna desetiro“ nae nigaore” ayero sowi sero susuwa zo pungyero mitoiya ewiya keregana nigipu. Isreli emo bauno ena awong ziyo tau yero nowa. Awiya ayero naya emo Yuda oko dubu baina awong gera mokora</VERS>
      <VERS vnumber="26">towaya teng yai aune Isreli emo bauno dubu baina amimene iwaing yarineya. Ge eyero gayao mitiya, Zaiyon nape atu Korayao emo zo kasa yero Yakobora saisibuna auna meko nunae tunai baungno aung yarineya.</VERS>
      <VERS vnumber="27">Na pasena nunae disana aune tairo nao nana awiya tau yariniya ara.</VERS>
      <VERS vnumber="28">Isreli emo bauno awong Bowi Iwaing awang sero Tuwa Bayau eno iwo yero nowa auna me nuna awiya niye emo Yuda oko auna-ina buna. Arata nupema yangtagairo pumao auna awiya awong Tuwa Bayaura mani awiso yero nowa. Noeno oko, Tuwa Bayau mene aya-ewowo nunae eno ge senu tau yena.</VERS>
      <VERS vnumber="29">Arare awong mani awiso nuna yero nowa, noeno oko, Tuwa Bayau nung awong yausero gao yena, awiya oko nuwegariniya.</VERS>
      <VERS vnumber="30">Niye emo Yuda oko mene gitau Tuwa Bayaura ge awang sinasani nauwa. Arata yeme zo Yuda emo mene Tuwa Bayaura ge awang sineya aeno Tuwa Bayau mene niye mono pupuniya.</VERS>
      <VERS vnumber="31">Deka ayero Yuda emo mene Tuwa Bayaura mono ninae-ina kasa yena, mono deka ayao mene yeme nunae-una atu kasa yaise Tuwa Bayau mene gigina auna teng awong ge nuna awang sinowa.</VERS>
      <VERS vnumber="32">Tuwa Bayau mene emo bauno apakana ge nuna awang saese gigina. Arare mono nuna-una gege iwaing yarineya.</VERS>
      <CAPTION vref="33">Name Tuwara yazo de ika ganene.</CAPTION>
      <VERS vnumber="33">Abaunaya! Tuwa Bayaura gaore kotumaore nigaore nuna awiya wito kuru ine mitiya. Sao aung yao nuna-una susuwa awiya emo mene gao ine oko mitiya. Deka ayero buro yao nuna-una nagibo awiya emo mene gao ine oko mitiya.</VERS>
      <VERS vnumber="34">Tuwara dubora ge mitiya awiya emo awe mene nigini? Ora emo awe mene kotumao nung eno pugaini?</VERS>
      <VERS vnumber="35">Arita emo awe mene nung eno gitau nona zo pugainu aeno abena pugariniye?</VERS>
      <CAPTION vref="36">Name taung aingso naname awiya Tuwa Bayau eno zawing sero puganene.</CAPTION>
      <VERS vnumber="36">Aung ara. Noeno oko, nona apakana nuna-una atu butunoiya, nupema putoung nuna-una atu kasa yero noiya, deka ayero nuna-una atu babao gege bautunoiya. Arare bowi yao gege yao awiya nuna-una atu susuuno mitao gege mitaise. Yore.</VERS>
    </CHAPTER>
    <CHAPTER cnumber="12">
      <VERS vnumber="1">Ge nigao otao mani nana, Tuwa Bayau mene name eno mono pupunoiya awiya gosineupu aune wini ge zo sana nigae. Niye oko magayao seka miteyaka keune taungne dubore ninae awiya zawing pewayao Tuwa Bayaura gerao ayero sero pugaipu nung gai iwaing yae. Emimene sou buro ninae me niya era.</VERS>
      <VERS vnumber="2">Nona duru tawingna auna gerao oko yero neupu. Niye dubo kotumaore ninae pu Tuwara una gatinasani neupu, Tuwa mene dubo kotumaore ninae zawagae. Ayero yai aune tani iwawaing etutero nao, o nao Tuwa Bayau mene gosinoi iwaing yero noiya, awiya teng garineya.</VERS>
      <CAPTION vref="3">Zo nung burora putoung nung eno pugao auna teng yaise.</CAPTION>
      <VERS vnumber="3">Tuwa Bayau mene na eno mono iwaing pupunasani buro na eno pugaina, susuwa aeno na ninae-una emo bauno apakana aeno wini ge eyero sinena. Zo nung nuka nutope gai witao oko yaise. Tuwa Bayau mene tumo diyao nina auna eno burora putoung zo ning eno pugaina awiya puro daigatinasani oko yase.</VERS>
      <VERS vnumber="4">Eyero gipu. Taung naname dekaongka nung soremao nuna daigairo mene buro dekaongka oko yero nowa.</VERS>
      <VERS vnumber="5">Deka ayero name buro ewe-pape yero nonane, arata saineba Kristora-una daigairo mene pu dekaongna gatinonane taung dekaongka yero noiya ara. Arare name taung dekaongka auna susuuno te-wawong nuna ine yero nonane.</VERS>
      <VERS vnumber="6">Ge burora putoung ewe-pape awiya mono iwaing name eno puna auna teng puro nonane ara. Arare auna teng buro yanene. Awiya zo nung Tuwa Bayaura ge porofete mene saine yero keregaora putoung mitiya amimene tumo diyao nuna-una teng saise.</VERS>
      <VERS vnumber="7">Zo nung soremao burora putoung mitiya amimene soremao buro awiya teng yaise. Zo nung gipao burora putoung mitiya amimene gipao buro awiya teng yaise.</VERS>
      <VERS vnumber="8">Zo nung wini ge saora putoung mitiya amimene wini ge saise. Zo nung mono pumao buro yaora putoung mitiya amimene otao nuna iwaing yaise gege kotupunasani buro awiya yaise. Zo nung gitau yaora putoung mitiya amimene buro awiya tau yero yaise. Nupema zo nung bayao buro yaora putoung mitiya amimene buro awiya dubo eo yaore yaise.</VERS>
      <CAPTION vref="9">Dubo mene mono iwaing paora ge.</CAPTION>
      <VERS vnumber="9">Mono pao awiya taung mene gege oko yae. Tani meko benaung giti awiya bauta popoti nasani tani iwawaing awiya iniro taka sepu.</VERS>
      <VERS vnumber="10">Niye otao-gamao me yero wina-ara tapunasani neupu. Wina-soreung yari aratapu nasani neupu.</VERS>
      <VERS vnumber="11">Bereya yao yangdoro putoungne neupu. Yo iropai Tuwa sou yari sero gewera-gawera yepu.</VERS>
      <VERS vnumber="12">Nona ipu ewa-gaewa yao uritira atu pumarinenane awiya kotung-kotung nasani yawa yaware neupu. Yayare dubo minaore auna mokora atu tau yero neupu. Isa buro awiya ozaung-zaung nasani neupu.</VERS>
      <VERS vnumber="13">Tuwa Bayaura emo bauno dubu nona kau yero naya giro soreuno pugaipu. Esewa kasa yaya dubo eo yero kopa yero kora-makora yepu.</VERS>
      <VERS vnumber="14">Niye dero tunarineya awong awiya Tuwa Bayau mene gao yaise isa sepu. Be ninae-una atu waru ge okowata gao ge gege mene kasayaise.</VERS>
      <VERS vnumber="15">Emo bauno yawa yawa yero nowa awong aune dema yawa yawa yepu. Nupema emo bauno dubo mininowa awong aune dema dubo minipu.</VERS>
      <VERS vnumber="16">Niye yo-ozaore neupu. Niye nika niyetope gaya oko witao yaise. Emo bauno wosao aune dema neupu. Niye nigao ninae oko paso diyae.</VERS>
      <VERS vnumber="17">“Pasena na eno yetiya abena yane,” ayero oko sae. Tani emo bauno mene gosinowa iwaing yero noiya, awiya yari arataungno neupu.</VERS>
      <VERS vnumber="18">Emo bauno dubu giti aune dema monone nari saya nigarineya auna teng neupu.</VERS>
      <VERS vnumber="19">Otao mani, pasena niye eno yaya auna abena oko yae. Tuwara tini kapao mene abena pugai teng yaise. Ge eyero gayao mitiya, Pasenana abena pugao awiya buro nana. Abena pugao awiya naka natope pugarinena. Tuwa nung ayero siniya ara.</VERS>
      <VERS vnumber="20">Niye ge gayao zo eyero mitiya auna teng yepu, Iwo nina meri apunai giro ma pugai minae; nung ouwe yai giro ou pugai minae. Ning ayero yasa aune nung ning giro meng gae. Meng gao nuna awiya yaya baina iyao moko ziyo nuna-una atu gurutu yao ayao ine ara.</VERS>
      <CAPTION vref="21">Name gavmanna ge dimanene.</CAPTION>
      <VERS vnumber="21">Pasena mene ning oko puro wosaise. Aung ara. Ning tani iwaing nasani pasena puro wosi.</VERS>
    </CHAPTER>
    <CHAPTER cnumber="13">
      <VERS vnumber="1">Emo bauno apakana gavmanna ge diungpu. Gavmanna putoung awiya tebeba oko kasa yena. Tuwa Bayaura-una atu kasa yero mitoiya. Gavman neya awong awiya Tuwa Bayaura bera neya ara.</VERS>
      <VERS vnumber="2">Arare zo nung gavmanna ge dedunoiya amimene putoung Tuwa Bayau mene pugaina awiya dedunoiya. Ge darineya amimene abena pumarineya.</VERS>
      <VERS vnumber="3">Emo bauno yao nunae iwaing awong gavman oko awang yero nowa. Ora emo bauno pasena yero nowa awong awiya gavman awang yero nowa. Arare ning gavman eno awang yao aung nari sero giro nao iwaing gege ye. Tani iwaing yasa gavman ning gaya iwaing yariniya.</VERS>
      <VERS vnumber="4">Gavman awong Tuwa Bayaura soumani ara. Ning soremaya iwaing nasese sao ara. Ora ning pasena yero giro aune gavman awang ye. Noeno oko, awong pasenana abena pugao auna putoung awiya tebeba oko puro yero nowa. Awong Tuwa Bayaura soumani mene pasena mani eno Tuwa Bayaura tini kapao auna abena pugatinowa ara.</VERS>
      <VERS vnumber="5">Aeno ge nunae diungno baingti. Awiya abena eno gege awang nasani okowata, moko nina mene ning gera pugoiye sero, ge nunae diung.</VERS>
      <VERS vnumber="6">Susuwa aeno niye takis pugatinowa. Noeno oko, awong buro nunae nasani Tuwa Bayaura buro yero nowa.</VERS>
      <VERS vnumber="7">Niye nona emo eno yaese sao awiya teng yepu. Takis pugaese sinowa, awiya takis pugaipu; kastamna <NOTE type="study">+  13:7  Soremao Ge zo<xref fscope="Matiu 17:25">Matiu 17:25</xref> auna atu mitiya awiya gi.</NOTE> moni pugaese sinowa, awiya pugaipu; sou yaese sinowa, a deka sou yepu; yazo nunae de ika gaese sinowa, awiya deka yazo nunae de ika gaipu.</VERS>
      <CAPTION vref="8">Dubora mono wina-pung yepu.</CAPTION>
      <VERS vnumber="8">Tawingna nonana abena zo nina-una oko mitae. Abena dekaongka emimene gege mitaise: Dubora mono pumao awiya abena bainane yero mitaise. Noeno oko, zo nung otao nuna eno dubora mono pupunoiya amimene sao tauyao ge teng dipunoiya ara.</VERS>
      <VERS vnumber="9">Sao tauyao ge eyero sao mitiya, Ning kuma oko yase. Ning emo oko dasa magayae. Ning ugaing oko yase. Ning emo zora nona awiya nina yaise dubo-dubo oko yase. Sao tauyao ge erita ena dema apakana pu dekaongna gairo susuwa baina eyero sao mitiya, Ning nika nitope aratapunosa deka ayero emo ena aratamase.</VERS>
      <VERS vnumber="10">Dubo monone noiya amimene otao nuna eno meko oko yariniya.</VERS>
      <CAPTION vref="11">Waegaore nasani etutero naora ge.</CAPTION>
      <VERS vnumber="11">Ayero yaese sinena, noeno oko, niye be euna susuwa gosinowa ara. Awaora atu seka yero iropaora be nugu niya. Ge zayero nigiwangne auna atu korayaora be imoko ina mitauna. Arata yeme be awiya nugu niya.</VERS>
      <VERS vnumber="12">Mume aung yari sero ni iya gari sero gori ziwiniya. Arare mumena tani yangdoro waegaora gi bemine wawong naname-una mitai iniro nanene.</VERS>
      <VERS vnumber="13">Name waegaore nonane aeno etutero nanene. Ana-bonene meko nasani ou tauyao miniro dau yao, o bauno aune ge tuwaota tani meko yao, o ge matu yaota kotumao meko otao eno pumao, awiya oko yanene. Aung ara.</VERS>
      <CAPTION vref="14">Gera nao nina awiya oko gasa witao yai otao nina-una oko gasa wosao yae.</CAPTION>
      <VERS vnumber="14">Tuwa Yesu Kristo mene bemi ninae yaise sero nung taung wori wosogaine yero puro neupu. Ayero nasani nao matura dubo-dubo yao meko auna ge nigao yangdopu.</VERS>
    </CHAPTER>
    <CHAPTER cnumber="14">
      <VERS vnumber="1">Zo nung tumo diyao maingkoka gege puro nasani noiya nung aune dema otao-gamao yepu. Arata nung nona zo eno dubo eto yero noita, auna ge oko betae.</VERS>
      <VERS vnumber="2">Zo nung kotung-katung aung nona apakana mininoiya. Arata zo nung wo apakana seminiro zawing gege mininoiya.</VERS>
      <VERS vnumber="3">Arare nona apakana mininoiya amimene otao nuna wo semini noiya awiya gai wosao yai oko tori daise. Deka aine wo semini noiya amimene otao nuna nona apakana mininoiya awiya gai pasena oko yaise. Aung ara. Nung deka ayero Tuwa Bayau mene pungna ara.</VERS>
      <VERS vnumber="4">Ning noine mene aune emo zora soumani awiya gera pugarinesi? Nung tau yarinita zuwariniye, awiya emo tuwa nuna-una nona gege ara. Arata nung oko zuwariniya. Tuwa nung soga yai tauyero dopaora putoung nung teng ara.</VERS>
      <VERS vnumber="5">Wari be auna susuwa deka ayero mitiya. Zo nung wari be zazagairo awega-ziwega yero zo witao zo wosao ayero sariniya. Arata zo nung wari be sero awiya gosinoi dekaongka ine gege yero noiya. Emo bauno apakana mene ayero yari yero giro kotungno baingtiro aune yaese.</VERS>
      <VERS vnumber="6">Wari be zo de ika gatinoiya amimene Tuwa eno ayero yero noiya. Nona apakana mininoiya amimene Tuwa eno ayero yero noiya. Ayero nasani Tuwa Bayau eno dange sinoiya ara. Zo nung wo seminiro noiya amimene Tuwa eno ayero yero noiya. Ayero nasani Tuwa Bayau eno dange sinoiya.</VERS>
      <VERS vnumber="7">Naname-una zo mene eyero sao ine oko mitiya, “Nao nana awiya nona nana gege ara, o magayao nana awiya nona nana gege ara.” Ayero sao ine oko mitiya.</VERS>
      <VERS vnumber="8">Nao awiya Tuwara bera nonane ara. Magayao deka aine Tuwara bera maganonane ara. Aeno name seka naoreta magayaore awiya Tuwara mani awiso yero nonane.</VERS>
      <VERS vnumber="9">Noeno oko, Kristo mene magayaore seka naore auna Tuwa naname yari sero magayero nupema seka yero iropuna.</VERS>
      <VERS vnumber="10">Arare ning noeno otao nina-una nao gosinosa meko noi tori dedunasani sinosi? Ora ning deka noeno otao nina gosinosa pasenane yero noiye? Name apakana Tuwa Bayaura benaungna atu kasa yanane name gera pugairo awega-ziwega yariniya.</VERS>
      <VERS vnumber="11">Ge eyero gayao mitiya, Tuwa mene siniya, “Na memokoba sinena. Emo bauno apakana nana-una kokoing garineya ara. Apakana be nunae mene na bowi yarineya ara.”</VERS>
      <VERS vnumber="12">Arare name apakana Tuwa Bayaura-una dopero susuwa naname keregarinenane ara.</VERS>
      <CAPTION vref="13">Otao zora tumo diyao besoiye sero, etutero nanene.</CAPTION>
      <VERS vnumber="13">Arare name kotumao meko otao mani eno oko panene. Name eyero kotumanene. Name otao mani enana dubo nunae sisigatinasani kotumao meko awong eno pumonine sero, etutero nanene.</VERS>
      <VERS vnumber="14">Na Tuwa Yesu aune dema nona amimene eyero gosinena: Nona zota zo mininasani beingtire yao ine oko mitiya. Arata zo nung“ nona beingtire awiya miniro beingtire yarinena,” ayero sinasani saineba minariniya, nung meba beingtire yariniya ara.</VERS>
      <VERS vnumber="15">Nona apakana minao nina mene otao nina gera yarinesa, awiya ning nung eno dubora mono oko pumao yero nosa, ayero yariniya. Otao nina iwaing yaise Kristo mene nung eno magayena, ning ayero kotupunasani otao nina awiya nona apakana minao nina mene gera-gaira oko yase.</VERS>
      <VERS vnumber="16">Niye nao iwaing puro nowa awiya emo bauno ena mene gaya meko yoiye sero, etutero puro neupu.</VERS>
      <VERS vnumber="17">Noeno oko, wo ma mene Tuwa Bayaura nagibora nao auna me oko niya. Aung ara. Etutero naota dubo iwaingne naota yawa yawa yero nao Oweno mene tapunoiya amimene Tuwa Bayaura nagibora nao auna me noiya.</VERS>
      <VERS vnumber="18">Zo nung nagibo auna ang nasani Kristo sou yariniya, nung awiya Tuwa Bayau mene gai iwaing yariniya. Nupema emo bauno mene deka ayero gaya teng yariniya.</VERS>
      <VERS vnumber="19">Susuwa aeno name tani yo-ozaore tapunoiya, o tani gera soga wina-ye yao tapunoiya, awiya ara tapunasani nanene.</VERS>
      <VERS vnumber="20">Nona apakana minao nina mene buro Tuwa Bayau mene mani zora-una atu yena awiya oko gera yase. Wo ma awiya beingtire oko, iwaing gege, awiya me ara. Arata ning nona zo minasa otao nina zo mene tani nina awiya gai meko yariniya, awiya tani yetesa awiya pasena yariniya.</VERS>
      <VERS vnumber="21">Ning otao nina-una dubo gera yosi sero, nung eno kotupu nasani wota ou wainta nona ena awiya awang yero yangduwasa teng yariniya.</VERS>
      <VERS vnumber="22">Nona ayao awiya puro minaota seminiro yangduwao, auna nagibo gigesa me yetiya, awiya nito Tuwa Bayaura nona gege mitaise. Kotumao nina awiya oko yangduwase, nupema emo bauno eno oko tugata yase. Zo nung nona zo gai teng yai puro nariniya auna dubo nuna mou aung iwaing yariniya, nung amimene yawa yawa yaise.</VERS>
      <CAPTION vref="23">Name Yesura kotumaora nanene.</CAPTION>
      <VERS vnumber="23">Arata zo nung nona zo minari dubo etobe nasani saineba ayero sero minariniya, nung awiya Tuwa Bayau mene gai meko yariniya. Awiya noeno okowata, nung tumo diyaore oko niya. Tani zo tumo diyao aung teba yanane pasenane yariniya ara.</VERS>
    </CHAPTER>
    <CHAPTER cnumber="15">
      <VERS vnumber="1">Name tumo diyao bainane mene emo bauno tumo diyao maingkokare nowa awong awiya soreuno mou nunae dimanenese sao mitiya ara. Name aratamao naname-una gege oko nanene.</VERS>
      <VERS vnumber="2">Name otao mani naname eno kotupunasani Tuwara gera tauyero naese soremanene.</VERS>
      <VERS vnumber="3">Kristo nung deka ayero kotumao nuna-una gege oko nasani nauna. Ge gayao zo eyero mitiya, Ge meko ning eno sewa ge meko nunae amimene nana-una tame witina.</VERS>
      <VERS vnumber="4">Gitau ge sero gaewa awiya name gera susuwa nigiro baingtanenese ayero yewa ara. Ge gayao amimene name soremai yayara mokora atu eo yero nona name eno sao awiya kotung-kotung nasani nanenese ge awiya gaewa.</VERS>
      <VERS vnumber="5">Tuwa Bayau nung inai tau yaota inai eo yaora maung mene niye eno deka ayero yai, Kristo Yesura mani awiso me yero nasani dubo dekaongka yero neupu.</VERS>
      <VERS vnumber="6">Ayero nasani dubo tairo Tuwa naname Yesu Kristora Maung Tuwa Bayau nung awiya bowi yepu.</VERS>
      <CAPTION vref="7">Kristo mene Yuda emo eno gege oko, emo Yuda oko eno dema buro yena.</CAPTION>
      <VERS vnumber="7">Susuwa ayero mitiya, arare Tuwa Bayaura simao waegaore kasa yaise Kristo mene niye puro otao yena, deka ayero niye otao wina-ye yepu.</VERS>
      <VERS vnumber="8">Na eyao eno niye tugata nena. Tuwa Bayau nung Yuda emora aya-ewowo aeno nona pugari senu tauyena, auna ge nuna awiya me yaise, nupema Tuwa ge me gege sinoiya awiya ganenese sero Kristo mene Yuda emora soremao yena.</VERS>
      <VERS vnumber="9">Nupema emo Yuda oko awong Tuwa Bayau mono iwaing nuna-una teng nung bowi yaese ayero yena. Ge gayao zo eyero mitiya, Aeno na emo Yuda okora-una atu ning bowi nasani yazo nina de ika yari sero yere gamarinena.</VERS>
      <VERS vnumber="10">Nupema ge gayao zo eyero mitiya, Emo Yuda oko, niye Tuwa Bayaura dubu aune dema yawa yawa yepu.</VERS>
      <VERS vnumber="11">Nupema ge gayao zo eyero mitiya era, Emo Yuda oko, niye apakana Tuwara yazo de ika gaipu witae. Emo bauno dubu giti awong nung bowi yaese.</VERS>
      <VERS vnumber="12">Nupema Yesaya mene ge zo eyero gaena, Dawidira maung Zesi auna saisibuna zo nung i osisi ine kasa yero emo Yuda okora Tuwa yariniya. Aeno emo Yuda oko mene nung tumo diro narineya.</VERS>
      <VERS vnumber="13">Tumo diyaora maung Tuwa Bayau nung tumo diyao ninae-una eno yawa yaware yo-ozaore niye eno pugaise. Ayero yai aune niye Owenona putoungna desetiro nona ago pumarinenane awiya tumo didinasani naya tumo diyao ninae mene tauyaise.</VERS>
      <CAPTION vref="14">Paulo buro nuna yena auna ge.</CAPTION>
      <VERS vnumber="14">O otao mani nana, na susuwa ninae eyero gosinona: niye mono pumao ninae mitiya; niye gera susuwa awiya teng nigiro baingtitinowa; nupema nika niyetope wini ge wina-se yari sero putoung oko kaunowa, awiya na naka natope susuwa ninae ayero gosinona.</VERS>
      <VERS vnumber="15">Arata saineba, na kotumao ninae awiya ge enana atu uwari sero ge tauyao ena awang yao aung gainena. Noeno oko, Tuwa Bayau mene buro ge na eno sena.</VERS>
      <VERS vnumber="16">Na emo Yuda oko eno Yesu Kristora buro emo yero nanese sena ara. Arare Oweno mene niye emo Yuda oko auna dubo sayai pewayai na pirisa mene yaine niye Tuwa Bayau eno pugana benaung nuna-una atu zawing iwaing ine yaese sero na Tuwa Bayaura Bowi Iwaing tugata-magata yero nona.</VERS>
      <VERS vnumber="17">Na Tuwa Bayaura buro yero nona awiya Yesu Kristo aune dema yero nona, arare gigena witao niya.</VERS>
      <VERS vnumber="18">Emo ena mene Tuwara buro yewa, auna ge oko sarinena. Aung ara. Yesu Kristo mene na sorepunoi emo Yuda oko ge nigiro dimaese be meneta wawong mene buro yero nona auna ge gege sarinena.</VERS>
      <VERS vnumber="19">Na tani putoungne yero nasani Owenona putoung puro nasani buro nana yero nona, a gege maze sarinena. Na buro nana ayero nasani Yerusalem nape atu zayero Kristora Bowi Iwaing awiya tawing agewara atu tugata yero gegero bautunete buro besugairo Ilirikam tawingna atu kasa yewang ara.</VERS>
      <VERS vnumber="20">Ayero nasani na tawing Kristora yazo bowire oko baungno kasa yaora atu Bowi Iwaing tugata yari yo dang-dang yero noiya. Emo zo ziwong pugaina auna tame garo yari oko aratapunona.</VERS>
      <VERS vnumber="21">Ge gayao eyero mitiya auna teng yero nona, Ungwe-maungwe nuna awong eno oko yao amimene nung garineya. Awong bowi nuna oko gao amimene nigaore yarineya.</VERS>
      <CAPTION vref="22">Paulo nung Roma napo giro aune Spen tawingna babari sena.</CAPTION>
      <VERS vnumber="22">Na susuwa aeno ninae-una bumari sero nasani be giti beu dero dotinasani naungwa ara.</VERS>
      <VERS vnumber="23">Na dawang daigairo ninae-una buro niye gari aratapunona. Arare be yeme eune tawing enana-una atu buro nana aung niya, aeno</VERS>
      <VERS vnumber="24">na Spen tawingna babari nasani ninae-una kasa yari kotupunena. Kasa yero niye aune dema yawa yawa nasani maingkoka mitete aune na kora yero iyengtaya Spen tawingna babarinena.</VERS>
      <VERS vnumber="25">Arata be yeme eune na Yesura dubu Yerusalem nape atu mitowa awiya moni mene soremari sero Yerusalem nape babari sero nena.</VERS>
      <VERS vnumber="26">Noeno oko, Yesura dubu ena Masedonia provins aune Akaya provinsra mitowa amimene Yesura dubu Yerusalem nape atu nowa amimene bogamasa yero nowa awong awiya soremari eo yero sewa tau yena.</VERS>
      <VERS vnumber="27">Awong mono iwaing nunae-una ayero yewa. Nupema emo Yuda oko ge nigao awong Yuda emo ge nigao auna abena pugaese sao mitiya. Noeno oko, Yuda emo mene gitau Tuwara ge, ge awiya ititira wau moni ine, awiya bono yewa emo Yuda oko mene pumuwa. Aeno awong abena taungna nona pugaya teng yariniya.</VERS>
      <VERS vnumber="28">Arare moni mene otao ena soremari sewa tauyena auna me kasa yena, awiya naka natope puro baungno pugana aung yai aune na ninae-una buro niye giro aune Spen tawingna babarinena.</VERS>
      <VERS vnumber="29">Na Kristora-una atu gao bainakama puro ninae-una bumarinena, awiya gosinena ara.</VERS>
      <VERS vnumber="30">Otao mani nana, niye Tuwa naname Yesu Kristo kotupunasani o mono iwaing Oweno mene naname-una pugatinoiya awiya kotupunasani ge nana ewiya nigipu. Niye na eno Tuwa Bayau isa sinasani na aune dema isa buro tau-tataware yero nasani na soreungpu.</VERS>
      <VERS vnumber="31">Na soremaya na Yudaya tawingna babana Tuwara ge dao emo mene na sanari sero yaya Tuwa Bayau mene na awena waweng atu sorero paise, nupema Yesura dubu Yerusalem nape atu nowa aeno moni ewiya pugana pari sero aratamae.</VERS>
      <VERS vnumber="32">Susuwa ayero kasa yero babai aune Tuwa Bayau mene nigai, na dubo iwaingne ninae-una buro oregatinasani bisi pumane.</VERS>
      <CAPTION vref="33">Paulo nung otao mani Roma napora ena awiya arugaina.</CAPTION>
      <VERS vnumber="33">Tuwa Bayau dubo iwaing yaora maung, nune niye aune dema naise. Yore.</VERS>
    </CHAPTER>
    <CHAPTER cnumber="16">
      <VERS vnumber="1">Bauno otao naname Fibi mene ninae-una butuni giro susuwa nuna niye eno tugata nena era. Nung Tuwara dubu Senkria nape atu nowa awiya sorepunasani noiya.</VERS>
      <VERS vnumber="2">Nung ninae-una bumai giro niye nung Tuwara bera butuniya ayero sero kora yepu. Niye Tuwara dubu yero nowa aeno nung kora yepu. Nung nona ena kau yai giro soreungpu. Noeno oko, bauno amimene otao mani ena sou nasani na dema sou nasani noiya.</VERS>
      <VERS vnumber="3">Priska yu nuna Akuila aune, awongto Kristo Yesu buro nuna-una soremao nana etobe yero nowato, awongto awiya arugatinena, awiya sepu nigaeto.</VERS>
      <VERS vnumber="4">Awongto awiya na eno taung nunato beba gera yewato, aeno na gege oko, emo Yuda oko ge nigao napo sero mitowa nae dubu amimene awongto eno dange sinasani nonane.</VERS>
      <VERS vnumber="5">Yesura dubu garo nunato-una atu augatinowa emo bauno dubu awiya arugatinena, awiya sepu nigae. Otao nana Epinitas, nung Asia provinsra emo bauno gitau yero Kristora emo me mena yena, nung awiya arugatinena, awiya sepu nigae.</VERS>
      <VERS vnumber="6">Maria nung deka ayero arugatinena, awiya tugata yepu nigae. Nung niye eno buro daigairo yena ara.</VERS>
      <VERS vnumber="7">Andronaikasto Zunias dikaing nana etobe nae dema bunewa, awongto awiya arugatinena, tugata yepu nigaeto. Awongto aposolo dubura benaungna atu emo yazore yero nowato ara. Nupema, na Kristora ge oko nigao naungwa awongto Kristora ge zayero nigiwato.</VERS>
      <VERS vnumber="8">Tuwara gera otao nana me Ampiliatas nung deka ayero arugatinena.</VERS>
      <VERS vnumber="9">Eban nung Kristora burora soremao emo naname, aune Stekis otao nana, awongto arugatinena, awiya tugata yepu nigaeto.</VERS>
      <VERS vnumber="10">Apelis Kristora emo me nung awiya arugatinena. Aristobulora awiso awong awiya arugatinena.</VERS>
      <VERS vnumber="11">Yuda emo otao nana Herodion awiya arugatinena. Nasisasra awiso Tuwara gera nowa awong awiya arugatinena.</VERS>
      <VERS vnumber="12">Bauno etobe Traifinato Traifosa awongto Tuwa eno buro bainakama yero nowato, awongto awiya arugatinena. Bauno Pesis nung deka ayero tauyero Tuwara buro yero nauna, nung awiya dema arugatinena.</VERS>
      <VERS vnumber="13">Tuwara mani yazore Rufas aune ai nuna nung aya nana ine yena, awongto awiya arugatinena.</VERS>
      <VERS vnumber="14">Asinkritas, Filigon, Hemis, Patrobas, Hemas aune otao mani nuna aune, awong awiya arugatinena.</VERS>
      <VERS vnumber="15">Filologasto bauno Zulia, Neria nu-baunodi nuna aune, nupema Olimpas aune Tuwara dubu nung aune dema yero nowa, awong apakana awiya arugatinena.</VERS>
      <VERS vnumber="16">Niye nika niyetope Tuwara gera wawong wina-ini yepu. Kristora dubu napo sero mitowa awong amimene niye arugatineya ara.</VERS>
      <CAPTION vref="17">Emo ena mene dubu sisigaiwa.</CAPTION>
      <VERS vnumber="17">Otao mani nana, ena mene ninae-una atu gagausao tapunasani Tuwara ge niye eno yemaoko gipao awiya sisigari sero nasani tumo diyao ninae besari nasani nowa, emo ayao awiya umo yero giro awang sepu.</VERS>
      <VERS vnumber="18">Emo ayao amimene Tuwa naname Kristo oko sou yero nowa. Awong taung nunae gege kotupunasani dubo-dubo yao nunae sou yero nowa. Ayero nasani emo bauno etegairo ge awena nigaya mege yaise sero ge iwao ge sinasani emo bauno ena tani susuwa giti oko gosinowa awong awiya etegatinowa.</VERS>
      <VERS vnumber="19">Niye Tuwara ge nigiro dipunowa auna bowi awiya napo sero baungna. Aeno na niye eno yawa yawa nasani eyero yaese niye tugata nena. Nao iwaing awiya giro baingtiti nasani nao meko awiya awang sinasani neupu.</VERS>
      <VERS vnumber="20">Tuwa Bayau dubo iwaing yaora maung nung be apungkaka Sanda puro wosiro benaung ninae-una atu pugai te mene pataya pusupariniya ara. Tuwa naname Yesu Kristora mono iwaing mene ninae-una atu mitaise.</VERS>
      <CAPTION vref="21">Paulora otao mani ena mene Roma napora emo ge nigao awiya arugaiwa.</CAPTION>
      <VERS vnumber="21">Soremao nana Timoti aune Yuda emo otao mani nana Lusias aune Zeson o Sosipata awong niye arugatineya.</VERS>
      <VERS vnumber="22">Na Tetias mene ge ewiya Paulora bera atu nigiro igi gainena amimene Tuwara gera nasani niye arugatinena.</VERS>
      <VERS vnumber="23">Gayas nung na aune ge nigao dubu apakana nae awiya kora-makora yero noiya amimene deka ayero niye arugatiniya. Napora moni diya yao emo Erastoto otao naname Kuatas awongto deka ayero neyato ara.</VERS>
      <VERS vnumber="24">[Tuwa naname Yesu Kristora mono iwaing mene niye apakana auna-una atu mitaise. Yore.]</VERS>
      <CAPTION vref="25">Tuwa Bayaura yazo de ika yanene.</CAPTION>
      <VERS vnumber="25">Tuwa Bayau nung Bowi Iwaing sinona auna, o Yesu Kristora ge keregairo tugata yero nona auna teng tumo diyao ninae soremaora putoung nuna-una mitiya ara. Arare Tuwa Bayaura ge pungyao awiya mitawe dunu</VERS>
      <VERS vnumber="26">be yeme eune ge porofete mene gaewa amimene keregatiniya. Tuwa Bayau mitao gege mitoiya amimene ge senu tawing sero sero emo bauno ge awiya nigiro dimaese tugata-magata yero nonane.</VERS>
      <CAPTION vref="27">IGI NAMBA WAN PAULO MENE KORINTI EMO ENO GAENA</CAPTION>
      <VERS vnumber="27">Arare Tuwa Bayau nung nata kotumao bainakamane noiya, nung awiya name Yesu Kristora-una desetiro bowi yao gege nanane mitaise. Yore.\id 1CO NT<style fs="super">0018</style>.1C ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h 1 KORINTI\mt IGI NAMBA WAN PAULO MENE KORINTI EMO ENO GAENA\ip\ it Paulo mene Efeso nape atu nasani igi ewiya Tuwara dubu Korinti nape atu nauwa aeno gaena. Paulo mene gitau dawang zore zo ageware Korinti nape atu nasani awong ge tugata-magata nauna. Korinti napo awiya Grik emora napo baina ara. Napo auna atu emo bauno memeko daigairo mene nasani nauwa. Tuwara dubu Korinti nape atu nauwa amimene igi gaero Paulo atata yewa giro nung abena igi ewiya awong eno gaena. Awiya tani memeko ena arita ge ena nunae-una mitina awiya kora yari sero ayero yena ara. \it*</VERS>
    </CHAPTER>
  </BIBLEBOOK>
  <BIBLEBOOK bnumber="46" bsname="1CO">
    <CHAPTER cnumber="1">
      <VERS vnumber="1">Na Paulo. Na Tuwa Bayaura bera Kristo Yesura aposolo yero nona. Naka arita otao naname Sostene</VERS>
      <VERS vnumber="2">nato niye Korinti nape atu Tuwa Bayaura dubu yero nowa aeno igi ewiya gainenato. Niye Kristo Yesura-una susuuno pewa yewa. Niye dubu nuna yaese sero yau sero pungna. Niye eno ayero yenu aune napo sero sero auna emo bauno Tuwa naname Yesu Kristora yazo de ika gatinasani nowa awong aune dema Tuwara dubu yewa ara. Nung Tuwa nunae nupema Tuwa naname dema ara.</VERS>
      <VERS vnumber="3">Maung naname Tuwa Bayau aune Tuwa naname Yesu Kristora bayao monone mene kasa ye ninae-una gairo mitaise.</VERS>
      <CAPTION vref="4">Paulo mene awong kotungno Tuwa Bayau eno dange sena.</CAPTION>
      <VERS vnumber="4">Tuwa Bayau nung Yesu Kristo eno nasani mono iwaing niye eno pungna, arare na niye kotungno be giti nung eno dange sinona ara.</VERS>
      <VERS vnumber="5">Nung niye Kristora-una susuuno nona apakana niye eno pugaina—ge me sero keregaora putoung aune kotumao ewezo niye eno diriyegaina, arare na nung eno dange sinona.</VERS>
      <VERS vnumber="6">Kristora ge niye eno sewangne, ge amimene ninae-una towang atu tatai pugairo tauyena.</VERS>
      <VERS vnumber="7">Arare niye Tuwa naname Yesu Kristo kasa daung yaise diya nasani gera buro auna putoung zo oko kau yero nowa.</VERS>
      <VERS e="9" vnumber="8">Tuwa Bayau nung Mani nuna Yesu Kristo Tuwa naname nuna-una susumaese sena amimene ge zo sero zo sero ayao nuna-una zo oko mitiya. Nung niye soremari sena. Arare nung amimene kasa yao be nuna-una atu pasena aung dopaese niye soremai tauyero naya be ninae aung yariniya ara.</VERS>
      <CAPTION vref="10">Korinti emora-una atu gera gagausao kasa yena.</CAPTION>
      <VERS vnumber="10">O otao mani nana, na Tuwa naname Yesu Kristora bera ge sana nigipu. Niye gagausero nowa awiya yangdoro kotumao ninae pu dekaongna gaipu dekaongka yai nae.</VERS>
      <VERS vnumber="11">Otao mani, ninae-una towang atu ge kasa yero mitoiya awiya Koloera awiso mene buro na eno sewa nigiwang.</VERS>
      <VERS vnumber="12">Ge eyao eno sinena era. Ninae-una ena mene eyero sinowi siya, “Nae Paulora emo.” Nupema ena mene eyero sinowi siya, “Nae Apolora emo.” Orata ena mene eyero sinowi siya, “Nae Petorora emo.” Auna ena mene eyero sinowi siya, “Nae Kristora emo.”</VERS>
      <VERS vnumber="13">Ae! Kristo nung dekaongka. Arata niye Kristora dubu dekaongka amimene gagausewa. Ora na Paulo mene niye eno yero i pasaora magayewingta? Aung ara. Arare niye ena mene noeno, “Nae Paulora emo” ayero sinowi? Nupema niye yazo nana Paulo awiya yau sinasani ge ou suwewita? Aung ara.</VERS>
      <VERS e="15" vnumber="14">Na naka natope niye ge ou oko suwao. Awiya niye eyero sowi sero na ayero oko yao yewang, “Paulora yazo yau sinasani ge ou suwewangne.” Na niye daigairo ge ou oko suwao, arare na yawa yawa nena. Na Krispoto Gayas awongto gege maze ge ou suwewang.</VERS>
      <VERS vnumber="16">Nupema zo kotupunena. Na Stefanara awiso dema ge ou suwewang ara. Arata ena awiya na oko gosinena.</VERS>
      <VERS vnumber="17">Kristo mene na emo ge ou suwanese oko, Bowi Iwaing sero gipero ayanese sena. Arare Kristora i pasao auna putoung aung yoiye sero, na Bowi Iwaing sari sero emo nigao bainane mene saine oko yero nona.</VERS>
      <CAPTION vref="18">Kristo nung Korayaora Putoung arita Korayaora Nagibo.</CAPTION>
      <VERS vnumber="18">Kristo nung i pasaora magayena auna ungwe awiya gera yaora nai papatinowa awong amimene nigitinowa me aung yero noiya. Arata korayaora nagibora nonane amimene zo nigitinonane Tuwa Bayaura putoung yero noiya ara.</VERS>
      <VERS vnumber="19">Ge gayao zo eyero mitiya era, Na Tuwa Bayau mene iwaing yaora nagibo emo nigao puro wiwitinowa amimene tamuwa awiya disana aung yariniya. Na emo nigao puro wiwitinowa auna nigao saoyao-oko awiya puro wosarinena.</VERS>
      <VERS vnumber="20">Emo nigao puro wiwitinowa amimene Tuwa Bayaura benaungna atu tauyero dodopinowita? Aung ara. Sao tauyao ge gipao emo mene Tuwa Bayaura benaungna atu tauyero dodopinowita? Aung ara. Tawing euna ge wina-se nasani nowa amimene Tuwa Bayaura benaungna atu tauyero dodopinowita? Aung ara. Tawingna kotumao apakana awiya dau ge. Awiya ganenese sero Tuwa Bayau mene susuwa puro pu daung gaina.</VERS>
      <VERS vnumber="21">Tuwa Bayau mene niginu teng yenu emo awong nuka nuyetope nigao nunae mene Tuwa Bayaura susuwa tamari sero yewa teng oko yao yena. Bowi Iwaing tugata yero nonane awiya emo ena mene giro“ dau ge” ayero sinowa, arata saineba, Tuwa Bayau mene niginu teng yenu emo ge awiya nigiro puro pu dube gairo nonane amimene zo Tuwa Bayau mene kora yenu iwaing yewangne.</VERS>
      <VERS vnumber="22">Yuda emo mene awong tani putoungne gitau giro aune ge me asari sinowa. Ora Grik emo mene zo awong nigao baina saya nigiro aune ge me asari sinowa.</VERS>
      <VERS vnumber="23">Nanae mene zo Kristo i pasaora dewa magayena auna ge sinonane Yuda emo awong nigitinowa dubo meko yero noiya, ora emo Yuda oko mene ge awiya nigitinowa dau ge ine yero noiya ara.</VERS>
      <VERS vnumber="24">Arata emo Tuwa Bayau mene yau sero pungna, Yuda emota Grik emo, name amimene Kristora susuwa eyero nigitinonane: Tuwa Bayau mene senu nung korayao naname auna putoung arita korayaora nagibo yero noiya.</VERS>
      <VERS vnumber="25">Emo mene korayaora nagibo Tuwa Bayau mene tauna awiya giro“ dau kotumao” ayero sinowa. Arata“ dau kotumao nuna” amimene emora kotumao daigatinoiya ara. Orata Tuwa Bayau mene senu Kristo magayena, susuwa awiya giro“ kotumao nuna iyangyao” asero nowa. Arata“ kotumao nuna iyangyao” amimene emora putoung daigatinoiya.</VERS>
      <VERS vnumber="26">Otao mani nana, niye nono yero newa aune Tuwa Bayau mene niye yausero pungni, awiya kotungno gipu. Emo Tuwara ge oko nigao mene tawingna nigao baina pumari sero aratapunowa, nigao awiya ninae-una etoka gege mene puro nasani nauwa; emo Tuwara ge oko nigao mene putoung pumari sero aratapunowa, putoung awiya ninae-una etoka gege mene puro nasani nauwa; emo Tuwara ge oko nigao mene emo yazore yari sero aratapunowa, awiya ninae-una etoka gege mene emo yazore yero nasani nauwa.</VERS>
      <VERS vnumber="27">Arata Tuwa Bayau mene emo nigao babuzere awong awiya meng gaese sero niye dau ine awiya yau sero pungna. Tuwa Bayau mene emo putoungne awong awiya meng gaese sero niye emo putoung aung ine awiya yau sero pungna.</VERS>
      <VERS vnumber="28">Tuwa Bayau mene nona mitiya awiya aung yaise sero nona wowosigao arita nona emo gosinowa meko yero noiya, arita nona me aung awiya yangtagairo pungna ara.</VERS>
      <VERS vnumber="29">Awiya tawingna emo zo mene Tuwa Bayaura benaungna atu taung nuna puro witoiye sero, ayero yena.</VERS>
      <VERS vnumber="30">Arata Tuwa Bayau mene niye Kristo Yesura-una susuuna. Kristo nung awiya Tuwa Bayau mene pugainu nung korayaora nagibo naname yero noiya. Awiya susuwa eyao eno. Nung name korayenu iwaing yewangne; nung name saenu pewa yewangne; nung zuma naname pugairo pasenana bunao besena ara.</VERS>
      <CAPTION vref="31">Paulo mene Yesu Kristo i pasaora magayena auna ge gege sinauna.</CAPTION>
      <VERS vnumber="31">Arare ge gayao eyero mitiya awiya me yaise, Zo nung bowi ge sari yero giro Tuwara bowi ge saise.</VERS>
    </CHAPTER>
    <CHAPTER cnumber="2">
      <VERS vnumber="1">Otao mani nana, na ninae-una kasa yewang, awiya Tuwa Bayaura ge tugata yari sero emo kotumaore mene saine nasani aune oko tugata yewang.</VERS>
      <VERS vnumber="2">Na eyero nigiwang tauyenu aune ninae-una bumuwang: Ge kotumao nana-una oko, na Yesu Kristo i pasaora dewa magayena auna ge bowi gege maze tugata yari bumuwang.</VERS>
      <VERS vnumber="3">Na ninae-una buro putoung aung yero dero yawero o awang yaore kotung-katung yao bainane nasani naungwa ara.</VERS>
      <VERS vnumber="4">Ayero nasani ge sao nana awiya emo kotumaore mene sinowa ayero saine nasani oko tugata yewang. Aung ara. Na ge tugata naungwa Owenona putoung kasa daung naunu niye ge nana-una me gosinauwa.</VERS>
      <VERS vnumber="5">Awiya emora kotumao oko, Tuwa Bayaura putoung awiya tumo diyaese ayero yewang ara.</VERS>
      <CAPTION vref="6">Tuwa Bayaura Oweno mene kotumao me name eno tapunoiya.</CAPTION>
      <VERS vnumber="6">Arata emo Tuwa Bayaura gera nawe ge nigao emo me yewa awong eno kotumao me keregairo sinonane. Kotumao me awiya tawingna kotumao ine oko ara. Nupema kotumao tawingna emo tuwa aung yarineya amimene puro yero nowa ayao ine oko ara.</VERS>
      <VERS vnumber="7">Nae Tuwa Bayaura kotumao pungyao awiya sinonane. Kotumao pungyao awiya eyero keregaina. Tuwa Yesu Kristo mene name kora yaise sao. Kotumao awiya emo bauno name nigiro simao waegaore puro nanenese Tuwa Bayau mene tawing oko kasa yaore senu tauyena.</VERS>
      <VERS vnumber="8">Tawingna emo tuwa nunae-una zo mene kotumao pungyao awiya oko nigiro baingtina. Nigiro baingtatei siya, awiya awong Tuwa simao waegaore nuna aune awiya i pasaora oko dateya.</VERS>
      <VERS vnumber="9">Ge gayao zo eyero mitiya, Nona diti moko mene oko gosinowa, arita dawong mene oko nigitinowa, o emora kotumao mene zo oko kotupunowa, nona awiya Tuwa Bayau mene emo bauno nung aratapunowa awong aeno gerena ara.</VERS>
      <VERS vnumber="10">Nae awiya Tuwa Bayau mene Oweno nuna senu kotumao pungyao awiya keregainu gigiwangne. Oweno nung nona apakana awiya giro wauno aung yero noiya. Tuwa Bayaura susuwa pungyero baingtao awiya dema gosinoiya.</VERS>
      <VERS vnumber="11">Emo awe mene otao nuna-una kotumao gariniye? Emo nung nuka nutope gege kotumao nuna gosinoiya. Arare deka ayero Tuwa Bayaura kotumao awiya emo zo mene oko gariniya. Tuwa Bayaura Oweno mene nata gosinoiya.</VERS>
      <VERS vnumber="12">Arare name tawing euna oweno oko, Tuwa Bayaura Oweno awiya pumuwangne ara. Awiya nona Tuwa Bayau mene name eno gerena awiya ganenese sero nung Oweno nuna pugainu pumuwangne ara.</VERS>
      <VERS vnumber="13">Nae nona auna ungwe didinasani nonane, awiya emora kotumaora ge oko sinonane. Ge Oweno mene nae eno gipinoiya auna teng sinonane. Arare Owenona ge awiya Owenona ge mapu auna sinonane.</VERS>
      <VERS vnumber="14">Emo Oweno aung amimene nona Tuwa Bayaura Oweno mene pugatinoiya auna susuwa kau nasani gosinowa ge iwao noi awang sero dotinowa. Awong nona auna susuwa gao ine teng oko. Noeno oko, nona auna susuwa awiya Owenone mene gege nigao ine teng niya ara.</VERS>
      <VERS vnumber="15">Emo Owenone mene nona apakana auna susuwa gosinowa kasa yero noiya. Arata emo Oweno aung mene zo emo Owenone auna susuwa kau yariniya.</VERS>
      <CAPTION vref="16">Tuwara buro emo auna ge.</CAPTION>
      <VERS vnumber="16">Auna ge gayao zo eyero mitiya, Tuwa moko nuna-una ge awiya awe mene nigiro baingtiro aune nung teng sero gipero ayero yariniye? Aung ara. Arata name Owenone mene zo Kristo moko nuna-una ge awiya puro nonane ara.</VERS>
    </CHAPTER>
    <CHAPTER cnumber="3">
      <VERS vnumber="1">Otao mani nana, na gitau ninae-una atu kasa yero emo bauno Owenone eno ge tugata yero nona ayero niye eno tugata yari sero nete teng oko yewang. Noeno oko, niye emo bauno Oweno aung mene naine nauwa. Arare na niye Kristora mani wuire ine ayero sero ge mani wuire mene nigaine yao teng, awiya niye eno tugata yewang ara.</VERS>
      <VERS vnumber="2">Tuwara ge ou kuru ine awiya ma tauyao ine, arare na ma tauyao awiya niye eno oko pugao yewang. Na ami mung gege niye eno pugaingwa. Ma tauyao awiya niye minaine yao teng oko. Arata niye yeme eune nona tauyao minaora dema teng oko neya.</VERS>
      <VERS vnumber="3">Niye yeme deka Oweno aung mene yaine yero nowa. Niye sepu. Niye tini kapao gere ge matu yaore yero nowa amimene</VERS>
      <VERS vnumber="4">emo Oweno aung mene yaine yero nowita? Ninae-una ena mene“ Na Paulora emo” asero nowa, ora ena mene“ Na Apolora emo” asero nowa. Arare ayero sinasani gagausero nowa amimene tebe-tabe Oweno aung mene yaine yero nowa, aeno sinena!</VERS>
      <VERS vnumber="5">Apolo nung emo witao oko. Na Paulo, na deka emo witao oko. Nato Tuwara buro-mani gege ara. Nato Tuwara ge niye eno tugata yewangto nigiwa. Tuwa mene buro nato eno sena teng awiya yewangto.</VERS>
      <VERS vnumber="6">Na Tuwara ge awiya ma mae ine yero dubo ninae-una atu urewang ara. Aune Apolo mene zo mawe-yangzi yena ara. Arata Tuwa mene zo gao noi me kasa yero noiya.</VERS>
      <VERS vnumber="7">Arare uno-yetero urero ayero noiya nung awiya wosao; nupema mawe buro yero noiya nung deka ayero wosao; arata gao noi me kasa yero noiya Tuwa Bayau awiya witao ara.</VERS>
      <VERS vnumber="8">Uno-yetero urero yero noiya, arita mawe-yangzi yero noiya, awongto yao nunato teng dekaongka niya. Burora zuma awiya buro yewato auna teng pugai pumarineyato.</VERS>
      <VERS vnumber="9">Nato Apoloto awiya Tuwa Bayaura buro-mani gege ara. Ora ninae zo Tuwa Bayaura ma buro ara.</VERS>
      <CAPTION vref="10">Tuwara buro emo nung ibu yao emo ine ara. Nupema, niye Tuwa Bayaura ibu ara.</CAPTION>
      <VERS vnumber="10">Tuwa Bayau mene na eno burora putoung pugaina teng na ibu yao emo me mene yaine nasani ziwong tau-tataware yao urewang dopena ara. Auna tame emo ena mene susuuno ibu gapunowa. Ayao amimene kotung-katung yero yaise.</VERS>
      <VERS vnumber="11">Ziwong urewang dopero mitiya awiya Yesu Kristo ara. Emo mene nung zokero yangdoro ayero zo urao ine oko mitiya.</VERS>
      <VERS vnumber="12">Arare ziwong auna tame zo mene ibu yari sero nona tau-tataware yao zuma bainane—golta, silvata, daba owe kakawere—awiya puro ibu iwaing yarinita, nona iyangyao zuma aung—sowangta, yekota, isata—awiya puro ibu yariniye?</VERS>
      <VERS vnumber="13">Awiya nete be bainana atu ibu yao nuna-una susuwa awiya kasa daung yariniya. Auna atu iyao baina mene ibu yena aune buro nuna auna susuwa keregariniya.</VERS>
      <VERS vnumber="14">Arare emo zo mene ziwong auna tame atu ibu tauyao yariniya, awiya iyao mene ibu awiya awari sero nete sikimai giro emo ibu yena amimene zuma iwaing pumariniya.</VERS>
      <VERS vnumber="15">Orata emo zora ibu awiya iyao mene awero aung yariniya awiya nung zuma oko pumariniya. Nung aung nariniya ara. Nune beba magayai aune iyaora atu sorariniya ara. Arata yao nuna-una me awiya awero aung yariniya ara.</VERS>
      <CAPTION vref="16">Emo bauno ge nigao awiya Tuwa Bayaura ibu ara.</CAPTION>
      <VERS vnumber="16">Niye Tuwa Bayaura ibu yero nowa, o Tuwa Bayaura Oweno mene ninae-una atu mitao-masi yero mitoiya, awiya oko gao mene yaine yero nowa, awiya!</VERS>
      <VERS vnumber="17">Emo zo nung Tuwa Bayaura ibu gera yariniya, awiya nung deka ayero Tuwa Bayau mene nung gera yariniya. Noeno oko, Tuwa Bayaura ibu awiya dang ayero sao ara. Ibu nuna awiya niye ara.</VERS>
      <VERS vnumber="18">Niye dubo ninae oko etegae. Ninae-una zo nung tawing emora ge nigiro dube pugatinasani nigao nuna gai witariniya, emo ayao amimene nigao awiya dotinasani emo dau ine yero nigao me tamaise.</VERS>
      <VERS vnumber="19">Noeno oko, tawingna kotumao awiya Tuwa Bayau mene nigitinoi me aung yero noiya. Auna ge gayao zo eyero mitiya era, Tuwa Bayau nigitinoi emo tawingna kotumao puro nasani etegao ge sinowa auna ge mene kapetegairo awong geta mene dumaine yero noiya.</VERS>
      <VERS vnumber="20">Nupema auna ge gayao zo eyero mitiya era, Emo kotumaore auna kotumao awiya piti gege, awiya Tuwa mene gosinoiya.</VERS>
      <VERS vnumber="21">Arare niye gagausero tawingna emo nae auna yazo yau sinasani taung ninae oko puro witae. Nona apakana awiya gerao ninae ara.</VERS>
      <VERS vnumber="22">Paulo aune Apoloto Petoro, nae awiya soumani gerao ninae. Tawingna nona apakana, aune nao, aune magayao, aune nona be yeme eune mitiya, aune nona ago kasa yariniya—nona awiya apakana soumani gerao ninae gege ara.</VERS>
      <CAPTION vref="23">Tuwa nung nutope uritira gera buro yero nowa auna susuwa keregariniya.</CAPTION>
      <VERS vnumber="23">Niye awiya Kristora soumani gerao. Ora Kristo zo Tuwa Bayaura soumani gerao arauwa.</VERS>
    </CHAPTER>
    <CHAPTER cnumber="4">
      <VERS vnumber="1">Niye nae eno gaya Kristora buro-mani arita Tuwa Bayaura ge pungyero mitawe kasa daung yena auna diya dubu yaise.</VERS>
      <VERS vnumber="2">Arata diya nung emo tuwa nuna-una ge dimaise sao ara.</VERS>
      <VERS vnumber="3">Arata naka natope eyero sane. Ninaeta emora augao zo mene yao nana-una ge sinasani na puro wosaya na nigana me oko yariniya. Nupema naka natope susuwa nana iwaingta meko i, awiya oko sarinena.</VERS>
      <VERS vnumber="4">Na pasena nana zo oko gosinena. Arata na pasena aung nena ayero oko sane. Susuwa nana keregariniya awiya Tuwa nata ara.</VERS>
      <VERS vnumber="5">Arare niye susuwa keregaora ato oko sae. Tuwa nung nutope kasa yero nona pungyao mitiya awiya keregariniya. Nupema emora mokora mitiya awiya dema keregairo aung yariniya. Ayero yai aune Tuwa Bayau mene nung nutope emo apakana auna yao nunae awiya gosinasani teng bowi yariniya.</VERS>
      <CAPTION vref="6">Korinti emo awong nuka nuyetope taung puro witiwa.</CAPTION>
      <VERS vnumber="6">Otao mani nana, ge sinena awiya niye susuwa zo gaese sero na yazo nanato Apoloto yau sero sesena. Niye susuwa nanato gosinasani wosiro naora nagibo Tuwa mene emo eno senu gaewa awiya oko daigae. Nupema niye gausero taung ninae puro wiwitinasani tawingna emo nae awiya zo puro witiro zo puro wosiro ayero nasani oko nae.</VERS>
      <VERS vnumber="7">Awe mene ning emo baina yasese seni? Aung ara. Nona apakana puro yero nosa awiya nine oko tamasa. Aung ara. Tuwa Bayau mene taungno ning eno pugainu puro yero nosa. Arare ning noeno ning nitope taungno yaine sero nasani taung nina puro wiwitinosi?</VERS>
      <VERS vnumber="8">Oiye! Niye yemaoko uritira nona pumuwa teng yena ayero sinasani yero nowa. Nupema yemaokore zamena simenane yewa, arare yero nonane, ayero sero nowa! Niye nae daigairo yemaoko emo tuwa yero nowa, ayero sero nowa! Me, emo tuwa yaoware yewi! Ayero yero nae yumaya ninae-una susuuno aune emo tuwa yarinenane ara.</VERS>
      <VERS vnumber="9">Na gigena eyero niya era. Tuwa Bayau mene nae aposolo awiya emo bauno apakana auna wosao pugainu nonane. Arare angelota emo apakana nae wosao awiya gosinowa. Awiya emo tuwa zo mene bunao emo ena puro emo magayaora gerao auna-una susupunoiya ayero niya. <NOTE type="study">+  4:9  Magayao emo ena. Roma emo awong winade-wanade yero nema iwo ena bunero puro tawing nunae-una yesese yero aune bunao emo magayaise sero goma moko zora pugairo ziuno mitauwa winade-wanade yero nasani wina-de yero mamagayero nauwa. Arare be aune emo tuwa mene bunao emo ena amaze magayaora gerao asero awena-una susupunaunu tari diro wina-de yaora be diya yero nasani dopero mitauwa. Paulo mene aposolo emora susuwa amaze tani auna pugairo sena.</NOTE></VERS>
      <VERS vnumber="10">Nae Kristo eno yero emo dau ine yewangne ara. Arata ninae mene zo Kristora-una susuuno nigao bainane yewa, ayero sinasani yero nowa! Nae awiya putoung aung, arataninae zo putoungne. Niye awiya ena mene gosinowa emo witao yero nowa. Ora nanae zo ena mene gosinowa wosao nibamu yero nonane.</VERS>
      <VERS vnumber="11">Nae nona minao oure eno mamagayewangne, amimene deka ayero nonane. Ayero nasani taung wori aung iwo tame nasani garo-masire kau nasani naungwane deka ayero nasani yero nonane.</VERS>
      <VERS vnumber="12">Nae nona ena tamari sero wawong nanae mene buro yero nonane; nae eno ge meko sinasani nowa aune gao yero nonane; nae iwo yero nowa aune saineba ao-didinasani yaya tapunonane;</VERS>
      <VERS vnumber="13">nae gona yero nowa awong yuno kora yero nonane; emo bauno apakana amimene nae gosinowa gau ine yero nonane. Gau sauno augatinonane ayao ine nasani naungwane yeme nenane era.</VERS>
      <CAPTION vref="14">Paulo nung Korinti emora maung yena, arare awong te weso nuna-una naese sena.</CAPTION>
      <VERS vnumber="14">Na niye eno meng gao pugari okowata, niye mani awiso nana iwaing ayero sero na niye eno ge pugatinasani ge ewiya gainena ara.</VERS>
      <VERS vnumber="15">Ninae-una atu Kristora ge diya yao emo daigairo nibamu neita, nowa. Arata mamono mene zo daigairo aung. Naka natope niye Kristo Yesura-una susumaese Bowi Iwaing niye eno sinasani na dekaongka emimene maung ninae yewang, arare nona era.</VERS>
      <VERS vnumber="16">Aeno niye te weso nana ago nasani neupu.</VERS>
      <VERS vnumber="17">Na aeno Timoti, nung Tuwara benaungna atu mani nana me iwaing yero noiya, awiya iyengtena ninae-una butuniya. Nung ninae-una buro na Tuwara dubu napo sero sero yero nowa auna atu buro baungno yero nasani Kristora gera nagibo sero gipero ayero nona, ge awiya kotumao ninae-una atu uwariniya.</VERS>
      <VERS vnumber="18">Ninae-una ena mene na eno eyero sinowa, “Paulo oko bumariniya.” Na eno ayero sinasani taung nunae puro wiwitinowa.</VERS>
      <VERS vnumber="19">Arata Tuwa mene nigai teng yai, na nimoi oko ninae-una bumarinena. Buro taung puro wiwitinowa auna ge saora putoung oko, yao nunae-una putoung auna susuwa keregarinena.</VERS>
      <VERS vnumber="20">Noeno oko, Tuwa Bayaura nao seka awiya ge saora nona oko, putoungna nona ara.</VERS>
      <CAPTION vref="21">Pasena baina zo Korinti dubura-una towang atu mitauna.</CAPTION>
      <VERS vnumber="21">Arare niye sepu. Niye ge nana dedunaya na mani dero kora yaora waung puro bumanese kotupuneita? Orata niye ge nana dimaya na dubora mono pumao aune dubo-ozaore awiya puro bumanese sinei?</VERS>
    </CHAPTER>
    <CHAPTER cnumber="5">
      <VERS vnumber="1">Ge ninae me eyero sinowa nigitinona ara. Meko baina mou-mesa yao digara-una atu oko kasa yero noiya amimene yeme ninae-una atu kasa yero mitiya, ayero sineya. Emo zo mene maung nuna-una aro waweng puro atiro noiya, aeno sinena ara.</VERS>
      <VERS vnumber="2">Arare niye noeno meko ayao awiya ninae-una atu kasa yero mitoi aune niye gosinasani oko gaine yero taung puro wiwitinowi? Niye pasena aeno dubo mininasani pasena emo awiya tunateya, awiya teng yatiya.</VERS>
      <VERS vnumber="3">Na taung nana mene ake etu nasani moko nana mene zo niye taungno niye aune dema atu nasani yaine emo nao awiya yena auna ge nuna eyero sewang aung yena:</VERS>
      <VERS vnumber="4">Niye Tuwa Yesura yazora augatinaya putoung nuna arita dubo nana mene ninae-una mitai aune</VERS>
      <VERS vnumber="5">emo awiya esegairo Sanda eno yangduwanane dubore taungne nuna matu sisigaise. Ayero yai aune Tuwa Yesura be kasa yai aune ititi nuna mene iwaing mitaise.</VERS>
      <CAPTION vref="6">Pasena emo esegaese sena.</CAPTION>
      <VERS vnumber="6">Meko amimene mitao gege mitoi niye taung ninae puro wiwitinowa. Anowa na gosinona meko yero noiya ara. Yis maingkoka mene plawa pupunoi titisero daing noiya, deka ayero pasena emo amimene mitete dubu baina awiya watimai pasenana babarineya, awiya oko gao mene yaine yero neya, aeno sina!</VERS>
      <VERS vnumber="7">Pasena yangdoro iwaing naese sao mitiya. Isreli emo bauno mene Magayao mene awong Daigaina auna bonene minari sero lama oko daore yis matu puro augairo yangdoro bret yis aung puro yero nowa Tuwa Bayau mene gosinoi iwaing yero noiya, deka aine niye emo pasena yero noiya awiya esegaya babai aune niye iwaing mitarineya. Noeno oko, Magayao mene awong Daigaina auna bonenena lama naname awiya yemaoko dewa magayena. Nung awiya Kristo ara.</VERS>
      <VERS vnumber="8">Nao naname sekawa awiya Magayao mene awong Daigaina auna oregao be ine ayero sero giro yis matu yangduwanene. Na yis sinena awiya pasenane tani mekore aeno sinena. Tani meko pasenane yangdoro tani iwaing awiya bret yis aung ayao ine puro nasani aune etutero nanene.</VERS>
      <VERS vnumber="9">Na gitau igi zo eyero niye eno gaewang ara: “Emo ena mene kuma yero nowa awiya niye awong aune dema oko tairo yero nae.”</VERS>
      <VERS vnumber="10">Ayero gaewang, awiya emo diga mene kuma yero nowa, tawingna nona eno dubo-dubo yero nowa, nona ugaing puro yero nowa, tuwa etegao bowi yero nowa—awong aeno oko sewang. Niye emo ayao awiya yangduwao teng oko ara. Niye tawingna etu narineya deka ayero emo ayao awiya niye aune dema narineya.</VERS>
      <VERS vnumber="11">Na susuwa euna niye eno igi gaewang: Zo nung nuka nutope“ Na ge nigao otao ninae” ayero sinasani bauno ugaing yarinita, tawingna nona eno dubo-dubo yarinita, tuwa etegao bowi narinita, ge meko emo zo eno sarinita, ou tauyao miniro dau yarinita, nona ugaing yariniye—emo ayao aune dema nowi sero awang sewang ara. Nupema nona dema minao awang sewang.</VERS>
      <CAPTION vref="12">Ge nigao zo mene otao nuna gera pugari sero digara-una oko puro babaise.</CAPTION>
      <VERS e="13" vnumber="12">Na emo Tuwara dubu aune oko susumao goma bautara atu yero nowa auna ge noeno sarineni? Tuwa Bayau mene emo ayao auna ge sariniya. Orata niye nika niyetope emo ena Tuwara dubu yero nowa auna ge saya teng yariniya ara. Pasena emo awiya esegaipu ninae-una towang atu oko naise.</VERS>
    </CHAPTER>
    <CHAPTER cnumber="6">
      <VERS vnumber="1">Ninae-una zo mene otao nuna-una pasena auna susuwa keregai kora yaese sero ge nigao emora una oko pugao diga emo ge oko nigao auna pugai teng yarinita? Aung ara.</VERS>
      <VERS vnumber="2">Ge nigao emo name nete diga emo gera pugairo awong awega-ziwega yarinenane, awiya niye oko gao mene yaine yero nowa. Arare nete diga emo awega-ziwega yarineya amimene ninae-una ge mamanikaka ena kasa yero noi noeno oko korayao aung yao yero nowi?</VERS>
      <VERS vnumber="3">Name nete angelora ge sanane aung yaise sao mitiya, awiya niye oko gao yero nowita? Angelora ge sarinenane amimene tawingna nona me aung, piti gege, auna ge kasa yai aune sanane teng yero baingtariniya ara.</VERS>
      <VERS vnumber="4">Nona me aung piti gege auna ge kasa yero noi aune niye noeno diga emo Tuwara dubu mene gosinowa wosao nowa emo ayao eno puro baungno nowa sero nowa aung yero noiye?</VERS>
      <VERS vnumber="5">Niye susuwa ninae giro meng gaese sero niye duwa-dawa sinena ara. Ninae-una emo zo kotumaore mitai giro ge ena ninae-una atu kasa nai giro puro nuna-una bautunaya kora yero natiya, awiya teng yatiya.</VERS>
      <VERS vnumber="6">Arata niye ayero oko yero nowa. Aung ara. Ge nigao zo mene otao nuna zo aune ge matu nete emo Kristora ge oko nigao amimene sai aung yaise sero nuna-una puro bautunoiya.</VERS>
      <VERS vnumber="7">Niye otao mani ninae ena gera pugatinowa be aune ge buro amimene niye apakana puro wowosinoiya. Ena mene tani meko benaung giti niye eno yari sero giro yaya niye abena oko yao mitateya, awiya teng yatiya. Nona ninae tebeba ugaing pumaese sateya, awiya teng yatiya.</VERS>
      <VERS vnumber="8">Arata niye ayero oko yao yero nowa. Niye nika niyetope tani meko benaung giti nasani ugaing yero nowa, awiya otao mani ninae eno yero nowa.</VERS>
      <VERS vnumber="9">Emo tani meko yero nowa amimene Tuwa Bayau nata Tuwa yero noiya auna nape babao teng oko, awiya niye oko gosinowita? Niye dubo ninae oko etegaipu. Kuma emo, arita tuwa etegao bowi nao emo ta bauno opene daigati nao emo ta bauno mene yaine yero nao emo ta emo enane dema tani meko nao emo ta</VERS>
      <VERS vnumber="10">nona ugaing pumao emo ta nona eno dubo-dubo yao emo ta ou tauyao miniro dau nao emo ta ge meko sao emo ta mani dero nona ugaing pumao emo—emo ayao amimene Tuwa Bayaura nape babao teng oko ara.</VERS>
      <VERS vnumber="11">Arare niye ena mene gitau ayero nasani nauwa ara. Arata yeme ewiya Tuwa Bayau mene niye saena ara. Saero nuna yaese nuka nutope gerena. Gerero giginu niye pasena aung ine yewa. Awiya Tuwa naname Yesu Kristo auna yazora aune Tuwa Bayau naname-una Oweno auna putoungna ayero yena ara.</VERS>
      <CAPTION vref="12">Name taung aingso mene dema Tuwa Bayau bowi yanene.</CAPTION>
      <VERS vnumber="12">Niye eyero sinowi siya, “Name ge nigaora gazao ge zo oko mitiya.” Awiya me ara. Arata dena-betena yao ninae mene niye oko sorepunoiya. “Name ge nigaora gazao ge zo oko mitiya.” ayero sero nowa, awiya me ara. Arata na nona zora soumani oko yarinena. Aung ara.</VERS>
      <VERS vnumber="13">Zo mene eyero sariniya, “Wo ma mene tini otirera gerao, nupema tini otire mene wo mara gerao.” Awiya me ara. Arata nete Tuwa Bayau mene awongto etobe gera yai sisigayato aung yariniya. Taung awiya pasenana gerao okowa. Taung awiya nung Tuwara gerao ara. Nupema Tuwa awiya nung taung naname auna diya.</VERS>
      <VERS vnumber="14">Arare Tuwa Bayau mene Tuwa uwenu iropuna, deka ayero nung name putoung nuna mene uwai iroparinenane.</VERS>
      <VERS vnumber="15">Name ge nigaora taung aingso awiya Kristora taung aingso yero noiya, awiya oko gao mene yaine yero nowa ara. Arare na ge nigao mene Kristora taung aingso agewa awiya sorero puro towangna bauno zo eno pugarinenita? Aung ara.</VERS>
      <VERS vnumber="16">Niye eyero gosinowita? Emo zo nung towangna bauno zore tayarineyato, awiya awongto dekaongka yarineyato. Auna ge gayao eyero mitiya era, “Awongto etobe amimene taung dekaongka yero narineyato.”</VERS>
      <VERS vnumber="17">Arata zo nung Tuwara-una susumariniya, awiya awongto dubo dekaongka yero narineyato.</VERS>
      <VERS vnumber="18">Arare kuma yao awiya tema yero neupu. Pasena ena emo bauno mene yero nowa awiya taung aingso gera yero nowa. Arata kuma yero noiya amimene taung aingso nuna gera nasani Kristo aune tayao nuna awiya dema gera yero noiya.</VERS>
      <VERS vnumber="19">Tuwa Bayau mene Oweno nuna niye eno pugainu pumuwa Oweno mene ninae-una toiro mitoiya, arare taung aingso ninae awiya Owenona ibu ara. Susuwa awiya niye oko gao mene yaine yero nowa ara. Arare niye nika niyetope ibura maung oko yero nowa. Tuwa Bayau mene ibura maung yero noiya.</VERS>
      <CAPTION vref="20">Yu aro auna ge.</CAPTION>
      <VERS vnumber="20">Nune niye zuma gaero pungna. Arare niye taung aingso ninae mene Tuwa Bayau bowi yero nasani neupu.</VERS>
    </CHAPTER>
    <CHAPTER cnumber="7">
      <VERS vnumber="1">Niye na eno igi gaero na atata yewa auna abena sana nigipu. Emo zo mene bauno aung nari sariniya, awiya teng yariniya.</VERS>
      <VERS vnumber="2">Arata dekaongka, dubo-dubora etegao mitiya, arare emo mene bauno atiro nung aune dema iwaing naise. Nupema bauno mene deka ayero, nung emo atiro nung aune dema iwaing naise.</VERS>
      <VERS vnumber="3">Arare emo mene taung aingso nuna awiya bauno nuna eno oko soraise. Nupema bauno mene taung aingso nuna emo nuna eno oko soraise.</VERS>
      <VERS vnumber="4">Bauno nung taung aingso nuna auna diya okowa. Awiya emo nuna mene diya niya ara. Ora emo nung deka ayero taung aingso nuna auna diya okowa. Awiya bauno nuna mene diya niya ara.</VERS>
      <VERS vnumber="5">Emo bauno, nito taung aingso wina-sorao awiya tebe-tabe oko yaeto. Nito taung aingso sorero isa buro yari sero gitau sero nigayato teng yai be pugairo aune ayero yayato teng yariniya ara. Be pugao awiya aung yai aune nupema tairo neuputo. Nito oko tayao nimoi nete iyangsao yayato Sanda mene nito etegai wina-daigowito sero aeno sinena.</VERS>
      <VERS vnumber="6">Atiro naetose sinena, awiya wini ge okowa, nigao ge gege maze sinena ara.</VERS>
      <VERS vnumber="7">Dubo nana mene eyero siniya: Nono yero emo apakana amimene nane nona eyao ine nateya. Arata Tuwa Bayau mene name eno putoung tere-tare pugatinoiya. Awiya putoung zo emo zo eno pugairo, putoung zo emo zo eno pugairo, ayero nasani noiya.</VERS>
      <VERS vnumber="8">Mani somono aune mani baunodidi arita gamo yu magayao awong aeno eyero sinena era: Awong na ine yero naya teng yariniya.</VERS>
      <VERS vnumber="9">Ora awong dubo-dubo yao nunae awiya puro wosaine yao teng oko yai giro atiro yu aro yero naese. Yu aro yero nao awiya iwaing, arata yu aro oko yao wina-ara taungno gege nasani nao awiya meko. Awiya iyao kokoni yao ine ara.</VERS>
      <VERS vnumber="10">Ora yu aro yero nowa, niye eno wini ge sana nigipu. Ge ewiya dubo nana-una ge okowata, Tuwara bera ge era. Bauno zo mene emo nuna oko yangduwaise.</VERS>
      <VERS vnumber="11">Ora yu nuna yemaoko yangdunuta o yangduwariniya, awiya nung emo aung naise. Ora emo nuna aune nupema otao-gamao yero nari yero giro ayero yaetose. Nupema emo zo mene bauno nuna oko yangduwaise.</VERS>
      <CAPTION vref="12">Yu aro mene Tuwara gera nao awiya oko gausayetose.</CAPTION>
      <VERS vnumber="12">Niye ena eno ge ewiya sana nigaya Tuwara ge oko yaise; ge nana yaise. Ge nigao emo zora bauno nung diga nariniya, awiya bauno amimene nung aune dema nari sero gai teng yai giro oko yangduwaise.</VERS>
      <VERS vnumber="13">Nupema ge nigao bauno zora emo diga nariniya, awiya baunone dema nari sero gai teng yai giro oko yangduwaise.</VERS>
      <VERS vnumber="14">Emo diga awiya bauno nuna-una gao mene nuna-una seuna ara. Nupema bauno diga deka ayero emo nuna-una gao mene nuna-una seuna ara. Arare mani awiso nunae awiya gaore yero nowa. Awiya aung siya, awiya awong diga nateya.</VERS>
      <VERS vnumber="15">Diga emota diga bauno mene nebu nuna ge nigao awiya yangduwari yero giro yangduwaise. Ge nigao emota bauno auna bunao zo oko mitiya. Tuwa Bayau mene niye monone dubo iwaingne naese niye yau sero pungna ara.</VERS>
      <VERS vnumber="16">Bauno, ni kara emo nina gera nagibora yumasa bumarinita aung i, awiya ning oko gosinesa. Ora emo, ning deka ayero bauno nina yumasa gera nagibora bumarinita aung i, awiya ning oko gosinesa.</VERS>
      <CAPTION vref="17">Tawingna atu mitao Tuwa mene name eno taungna awiya ago nasani uritira gera atu ayero nanene.</CAPTION>
      <VERS vnumber="17">Zo nung Tuwa mene tawingna atu mitao nung eno taungna teng ayero naise. Ora Tuwa Bayau mene buro ge nung eno sena teng ayero naise. Na wini ge ewiya Tuwara dubu napo sero aeno tugata nona.</VERS>
      <VERS vnumber="18">Zo nung taung aingso kapaore nenu Tuwa mene nung yausero pungnuta, awiya nung taung aingso kapao nuna awiya disari oko yaise. Ora zo nung taung aingso kapao aung nenu aune Tuwa mene nung yausero pungna, awiya taung aingso nuna kapaese oko saise.</VERS>
      <VERS vnumber="19">Noeno oko, taung aingso kapaore naota taung aingso oko kapao aung nao amimene nona me zo oko niya. Tuwa Bayaura ge dipunasani narinenane amimene nona me niya ara.</VERS>
      <VERS vnumber="20">Nagibo Tuwa Bayau mene ning eno taungnu nauwasa aune ning yausero pungna, nagibo dekaongka auna neu.</VERS>
      <VERS vnumber="21">Ning emo zora sou buro nauwasa aune Tuwa Bayau mene ning yausero pungnuta, awiya kotung-katung aung neu. Arata souburora bunao besaora nagibo zo kasa yariniya, awiya souburora bunao nina besero aung neu.</VERS>
      <VERS vnumber="22">Zo nung soumani ine yero nenu aune Tuwa mene nung yausero pungna nung yeme Tuwara mani me bunao aung niya. Ora zo nung emo me bunao aung nenu Tuwa mene nung yausero pungna, nung amimene Kristora soumani niya.</VERS>
      <VERS vnumber="23">Tuwara yu mene niye zuma gaena, arare niye emora sou oko yae.</VERS>
      <VERS vnumber="24">Otao mani, niye buro no newa aune Tuwa Bayau mene niye yauseni—taung aingso kapaore newita taung aingso oko kapaore-ta, soumaina bunaora newita, soumaina bunao aung newa aune Tuwa Bayau mene niye yausero pungna, nao dekaongka awiya be yeme eune ago nasani Tuwa Bayau aune dema neupu.</VERS>
      <CAPTION vref="25">Mani somono aune daungse auna ge.</CAPTION>
      <VERS vnumber="25">Mani daungsera ge Tuwa mene na eno oko pugao. Arata Tuwa mene na sogayero kotumao na eno pugaina, arare ge nana sana nigaya teng yariniya.</VERS>
      <VERS vnumber="26">Be yeme eune iwo baina kasaniya, arare emo bauno aung neita baunone dema neya, amimene ayero naese sinena.</VERS>
      <VERS vnumber="27">Baunone dema nowa amimene bauno yangduwari oko kotumae. Arata niye somono nowa amimene bauno pumari oko kotumae.</VERS>
      <VERS vnumber="28">Ora bauno atari yero giro atasa amimene pasena oko yariniya. Ora mani daungse zo mene emo atari yero giro atariniya amimene pasena oko yariniya. Awong atiro narineya amimene taungna nona eno taung daore narineya. Arare nane niye taung dowi sero sinena ara.</VERS>
      <VERS vnumber="29">Otao mani nana, ge ewiya sana nigipu. Tawing besugatinai yaya tamarinenane auna be nugu niya. Arare baunone nowa amimene bauno aung mene yaine naese.</VERS>
      <VERS vnumber="30">Zi sinowa amimene zi oko sao mene yaine naese. Yawa yawa yero nowa amimene yawa yawa oko yao mene yaine naese. Nona zuma gainowa amimene nonana maung oko yao mene yaine naese.</VERS>
      <VERS vnumber="31">Tawingna nona puro moni buro yero nowa amimene tawingna buro tauyao oko yao mene yaine naese. Noeno oko, tawingna benaung gosinonane awiya sisigari nasani niya.</VERS>
      <VERS vnumber="32">Niye kotung-katung aung naese aeno sinena ara. Emo nung bauno aung noiya amimene Tuwara burora kotung-katung yero noiya. Awiya Tuwa mene buro nuna gai iwaing yaise ayero yero noiya ara.</VERS>
      <VERS vnumber="33">Arata emo nung bauno atiro puro noiya amimene taungna nona eno kotung-katung yero noiya. Awiya bauno nuna mene gai iwaing yaise ayero yero noiya ara.</VERS>
      <VERS vnumber="34">Ayero nasani dubo eto nasani noiya. Arare bauno emo aung arita mani daungse awong deka ayero Tuwara buro eno kotung-katung yero nowa. Ayero nasani dubore taungne nunae pewa yero Tuwara gerao yaise kotupunowa. Arata bauno emore mene zo taungna nona awiya eno kotung-katung yero noiya. Awiya yu nuna mene gai iwaing yaise ayero yero noiya ara.</VERS>
      <VERS vnumber="35">Niye iwaing naese ge ewiya sinena. Na yaya niye eno pugari okowata, niye tebe-tabe nowi sero, dubo ninae dekaongka pugaya Tuwara-una mitaise aeno ge ewiya sinena ara.</VERS>
      <VERS vnumber="36">Mani somono aune bauno nuna gerao auna ge sana nigipu. Mani somono zo mene nung bauno nuna gerao aune dema nasani aune nao nuka nuna gai teng oko yarinita, nung taung nuna-una ato sao awiya puro wosaine yao teng oko; arita atari sariniya—awiya atiro yu aro yero naetose. Auna pasena zo oko mitiya.</VERS>
      <VERS vnumber="37">Ora mani somono zo mene bauno nuna gerao oko atao tebeba naise sai tauyarinita, nung taung nuna-una ato sao awiya puro wosiro baingtarinita; ora bauno nuna gerao oko atao tebeba nari sero yemaoko giginu teng yena—nung amimene iwaing yariniya.</VERS>
      <VERS vnumber="38">Pu dekaongna gairo sane. Mani somono zo nung bauno nuna gerao atariniya amimene iwaing yariniya. Arata mani somono zo nung bauno nuna gerao oko atao tebeba nariniya amimene iwaing nibamu yariniya. <NOTE type="study">+  7:36-38  Ge awiya tau-tataware yao. Ena mene zazagairo susuwa zo tapunowa auna darawa yao era: vs 36 Ora emo zo mene mani nuna baunodi emo pumaora teng yai giro nung sorari yero gai teng oko yao yai giro emo eno pugaise. Amimene pasena oko yariniya. vs 37 Ora emo zo mene dubo nuna mene eyero kotumai tau yariniya, “Mani baunodi nana emo oko atao tebeba naise.” Ayero sero gai meko oko yariniya, arata nung eo yero sai teng yariniya, nung amimene iwaing yariniya. vs 38 Arare emo zo nung mani baunodi nuna emo eno pugai teng yariniya. Ora zo nung mani baunodi nuna sorariniya amimene teng yero baitariniya.</NOTE></VERS>
      <CAPTION vref="39">Bauno gamora ge.</CAPTION>
      <VERS vnumber="39">Bauno nung emo nuna nariniya teng nung aune dema naise sao mitiya. Arata emo nuna mene magayai giro nung emo zota zo pumari yero giro pumai teng yariniya. Auna gazao zo oko mitiya. Arata diga emo oko, emo ge nigao gege ataise.</VERS>
      <CAPTION vref="40">Wo tuwa etegao eno pugatinowa awiya ge nigao mene minao teng nita?</CAPTION>
      <VERS vnumber="40">Ora emo nuna magayai aune emo zo oko atao nung emo aung nariniya, awiya iwaing yawa yaware nariniya. Awiya ge nana ara. Arata Tuwa Bayaura Oweno na aune dema mitiya, arare sinena arauwa.</VERS>
    </CHAPTER>
    <CHAPTER cnumber="8">
      <VERS vnumber="1">Wo diga emo mene tuwa etegao eno pugatinowa <NOTE type="study">+  8:1  Soremao Ge zo I<xref fscope="Korinti 10:25-26">Korinti 10:25-26</xref> auna atu mitiya awiya gi. </NOTE> auna ge sane. Niye ena mene awong wo tuwa etegao eno pugatinowa aeno eyero sinowa, “Name ge nigao mene nona apakana auna susuwa gosinonane” asero nowa, awiya me ara. Arata niye ewiya gipu. Nona apakana auna susuwa gao mene taung puro witao tapunoiya. Arata dubora mono pumao mene zo otao soremao tapunoiya.</VERS>
      <VERS vnumber="2">Zo nung nigao nuna puro witai giro nung eno eyero sanene, “Nigao nina me oko mitiya.”</VERS>
      <VERS vnumber="3">Zo nung Tuwa Bayau ara tapunoiya nung awiya Tuwa Bayau mene gosinoi mani nuna yero noiya ara.</VERS>
      <VERS vnumber="4">Arare wo diga mene tuwa etegao eno pugatinowa auna ge sinasani gagausero mitowa auna ge sane. Tuwa etegao awiya nona me aung. Susuwa awiya me gosinonane.</VERS>
      <VERS vnumber="5">Emo diga mene tuwa ewezo mene uritirata tawingna atu yero nowi siya sero bowi yero nowa, awiya gosinonane.</VERS>
      <VERS vnumber="6">Arata naname mene zo eyero sinonane: Tuwa Bayau Mama naname dekaongka mitoiya. Nung nona apakana auna susuwa. Arare name deka ayero nuna gege nenane ara. Nupema, Tuwa dekaongka Yesu Kristo niya. Nune nona apakana yenu kasa yena. Arare name nuna-una susuuno yero nonane. Ayero sinonane ara.</VERS>
      <VERS vnumber="7">Arata ge nigao emo ena mene tuwa etegao awiya nona me aung auna susuwa awiya oko giro baingtao yero nowa ara. Awong amimene gitau Tuwara ge oko nigaore tuwa etegao eno“ Nung tuwa me” ayero sinasani nawe duwa kotumao nunae ayao ine yena. Arare awong yeme Tuwara ge nigiro nasani wo tuwa etegao eno pugao awiya mininasani tuwa etegao bowi yero nowa aine yero noiya. Awong Tuwara ge maingkoka gege puro yero nowa. Arare wo tuwa etegao eno pugao awiya mininowa moko nunae awang yero noiya.</VERS>
      <VERS vnumber="8">Nona minao mene name Tuwa Bayaura-una nugu pugao ine oko mitiya. Nona minao seminarinenane, awiya Tuwa Bayau mene gai wosao oko yariniya. Arita nona noyao minarinenane, awiya Tuwa Bayau mene gai witao oko yariniya.</VERS>
      <VERS vnumber="9">Nona apakana mininowa amimene emo dubora tumo diyao maingkoka gege puro yero nowa auna tumo diyao besoiye sero, niye giro baingtipu! Niye angsi mene te nunae dumaine yaya zuwero pasena yaneya.</VERS>
      <VERS vnumber="10">Ning nitope nona apakana auna susuwa gao ayero sinosa amimene tuwa etegao zora ibu toiro nona mininasani mitasa otao nina zo dubora tumo diyao maingkokare mene ning atu giro te weso nina ago yero wo tuwa etegao eno pugao awiya“ mininiya minane” ayero sarinita nowa.</VERS>
      <VERS vnumber="11">Ayero yai ning susuwa gao amimene ge nigao otao nina dubora tumo diyao maingkoka auna tumo diyao besarinesa. Ayero nasani ge nigao otao nina Kristo mene kora yari sero magayena, nung awiya sisigarinesa.</VERS>
      <VERS vnumber="12">Niye ge nigao otao mani ninae aeno pasena nasani dubora tumo diyao nunae sisigatinasani nowa amimene Kristo eno pasena yero nowa.</VERS>
      <CAPTION vref="13">Emo ena mene Paulo eno izao ge sewa aeno abena sinasani nung noeno aposolo buro nuna zuma aung yero nauni, auna susuwa sena.</CAPTION>
      <VERS vnumber="13">Arare na nona minao nana mene ge nigao otao nana zo sisigana pasena tamoiye sero, na nung kotungno giro wo ayao yangdoro semini nete magayarinena arauwa.</VERS>
    </CHAPTER>
    <CHAPTER cnumber="9">
      <VERS vnumber="1">Na emo zora soumani yero nonita? Na aposolo okota? Tuwa naname Yesu awiya na oko gao yewingta? Na Tuwara buro yewang niye Tuwara emo bauno oko kasa yao yewita? Aung ara. Na emo zora soumani okowa. Na aposolo yero nona. Na diti moko nana mene Tuwa naname Yesu awiya gigiwang. Tuwara buro yewang me kasa yena awiya niye Tuwara ge nigiwa ara.</VERS>
      <VERS vnumber="2">Awiya na buro nana zuma aung yero nona aeno ena mene na gosinowa aposolo me ine oko yero nona, arata saineba ninae una ena mene na gosinowa aposolo me yero nona. Na Tuwara aposolo yero nona awiya nao seka ninae mene keregatinoiya.</VERS>
      <VERS vnumber="3">Na gera pugari sinowa auna ge awiya eyero kapetegatinona.</VERS>
      <VERS vnumber="4">Na Tuwara dubu aune nasani nona minaore oure pumao awiya awang sao mitita? Aung ara.</VERS>
      <VERS vnumber="5">Aposolo ena aune Tuwara metamani arita Petoro awong awiya uritira gera buro nasani mani bauno nunae ge nigao aune dema puma sauma yero nowa, arata na ayero yao awang sao mitita? Aung ara.</VERS>
      <VERS vnumber="6">Nupema nato Banabato gege mene wawong nanato mene buro yero nasani aune taungna nona nanato tamanetose sao mitita? Aung ara.</VERS>
      <VERS vnumber="7">Ora gorobo emo awe mene gi amine nona minaore awiya moni nuna mene zuma gayariniye? Nupema awe mene urero morero ayero yai me yai auna me oko puro minao yangduwariniye? Deka ayero awe mene wo memene bulimakao auna buro nasani aune ami mung nunae oko puro minao aung nariniye? Aung ara.</VERS>
      <VERS vnumber="8">Na ayero sinasani emo ge gege sinenita? Aung ara. Sao tauyao ge Mose mene gaena amimene deka ayero siniya.</VERS>
      <VERS vnumber="9">Sao tauyao ge gaena awiya zo eyero mitiya era, Bulimakao mene buro nina nasani wuit patiro mozaise kotungno giro be nuna oko sikigase. Nung buro nasani ena mininasani aune buro yariniya. Tuwa Bayau mene ge awiya bulimakao eno gege kotungno oko sena.</VERS>
      <VERS vnumber="10">Aung ara. Nung buro emo nae eno dema kotungno sena. Senu nae eno gaewa. Noeno oko, buro-mani buro uno yetero yero igiyero ayero nowa awiya awong tebeba oko yero nowa. Me kasa yai agewa minari sero yero nowa. Ora buro-mani me puro zuwa nape gatinowa awiya awong me ena pumari kotungno ayero yero nowa ara.</VERS>
      <VERS vnumber="11">Nae ninae-una mokora atu uritira nona iwaing urewangne, auna abena taungna nona pumanane gaya meko yariniya, awiya kara teng yarinita?</VERS>
      <VERS vnumber="12">Emo ena mene ninae-una atu kasa yero atu nasani Tuwara ge tugata nowa niye awong giro“ aposolo me” ayero sero taungna nona pugatinowa pupunowa, arare nae ninae-una atu buro zayewangne amimene nona pumanane teng yero baingtariniya. Arata ninae-una atu nona pumanenese sao, awiya yangduwangne. Kristora Bowi Iwaing auna nagibo gazonine sero, nona ninae yangdotinasani yaya buro apakana dipunasani nonane ara.</VERS>
      <VERS vnumber="13">Tuwa Bayaura ibu bainana atu buro yero nowa awong nona gerao ibura awiya puro mininowa ara. Nupema aitara zawing pugatinowa awong nona aitara atu puro mininowa, awiya niye gosinowita?</VERS>
      <VERS vnumber="14">Arare Tuwa nung Bowi Iwaing sao emo nae deka ayero Bowi Iwaingna atu taungna nona tamanenese sena.</VERS>
      <VERS vnumber="15">Arata na nagibo awiya oko papatinona. Nupema na ninae auna abena na eno yaese oko igi gainena. Aung ara. Na tawingna nona ninae oko pumao nana magayao mene na pumatiya, awiya gana teng yatiya. Na Tuwara buro nasani tawingna nona ninae oko pumao buro nana zuma aung yero nona amimene yawa yawa ge nana yero noiya. Yawa yawa ge nana awiya emo zo mene oko puro wosariniya.</VERS>
      <VERS vnumber="16">Na Bowi Iwaing sero tugata yero nona, auna na taung puro witao awiya na aung ara. Noeno oko, Tuwa Bayau mene ayero yanese sena. Arare yangduwana, oiye! Tuwa mene na eno no yariniye?</VERS>
      <VERS vnumber="17">Buro awiya kotumao nana-una kasa yai yateni siya, awiya na yo iwaing teng pumatena. Arata na buro ewiya kotumao nana-una oko yero nona. Arare eyero niya era: Diya yao buro ewiya wawong nana-una pugaina.</VERS>
      <VERS vnumber="18">Arare yo iwaing auna abena no pupunoni, asero nowa. Yo iwaing pupunona awiya eyao era: Na Tuwara bowi sao emo yero nasani Bowi Iwaing zuma aung tugata yero nona. Ayero nasani Bowi Iwaing saora atu taungna nona pumanese sao mitiya awiya yangdotinona ara. Nona amimene yo iwaing nana yero noiya ara.</VERS>
      <CAPTION vref="19">Paulo nung emo susuwa giti auna soumani yero nasani nauna.</CAPTION>
      <VERS vnumber="19">Na emo zora soumani oko yero nona amimene saineba emo apakana auna soumani yero nona era. Awiya emo daigairo mene Tuwara ge nigiro iwaing yaese ayero yewang ara.</VERS>
      <VERS vnumber="20">Na Yuda emo aune nasani Yuda emo mene yaine yero nona. Awiya Yuda emo mene Tuwara ge nigiro iwaing yaese ayero yero nona. Na emo sao tauyao ge Mose mene gaena awiya dipunowa aune nasani sao tauyao ge dimao emo mene yaine yero nona. Awiya na naka natope sao tauyao ge awiya dipunasani oko, awiya sao tauyao ge dipunowa emo amimene iwaing yaese ayero yero nona.</VERS>
      <VERS vnumber="21">Na diga awong Mosera sao tauyao ge aung yero nowa aune nasani Mosera sao tauyao ge oko gao mene yaine yero nona. Ayero nasani na Tuwa Bayaura sao tauyao ge aung oko yero nona. Na Kristora sao tauyao ge puro dipunasani yero nona.</VERS>
      <VERS vnumber="22">Na emo tumo diyao iyangyaore aune nasani tumo diyao iyangyaore mene yaine yero nona. Awiya tumo diyao iyangyaore mene tauyaese ayero yero nona ara. Na emo benaung giti aune nasani tani nunae susuwa giti awiya puro nona. Awiya nunae-una ena mene iwaing yaese aeno ayero yero nona ara.</VERS>
      <VERS vnumber="23">Buro apakana awiya tebeba oko yero nona. Bowi Iwaing kasa yero babaise aeno yero nona. Awiya na dema Bowi Iwaing auna me pumari sero aeno yero nona.</VERS>
      <CAPTION vref="24">Name wina-zakita supunete simao me pumanene.</CAPTION>
      <VERS vnumber="24">Wina-zakita sumaora masira atu mani awong apakana teng wina-zakita supunowa, arata simao pumao awiya zo mani dekaongka gege mene tano pugeya mitiya auna gitau kasa yero pupunoiya. Awiya gosinowa. Arare niye deka ayero simao pumari sungpu.</VERS>
      <VERS vnumber="25">Mani getutu nowa awong putoungna etotoma buro yero nasani seminao susuwa giti yero nowa. Awiya awong simao sisigao awiya pumari sero yero nowa. Arata naname mene zo simao me mitao gege mitao awiya pumari sero yero nonane.</VERS>
      <VERS vnumber="26">Na naka natope supunona awiya diti-dati nasani oko, na diti gitau gege nasani supunona. Na emo boksen yero nowa ayao ine ara. Arare na boksen yero nasani wawong nana tebe-tabe oko augatinona.</VERS>
      <CAPTION vref="27">Isreli emo etegaora atu meko yewa ayero oko yanene.</CAPTION>
      <VERS vnumber="27">Na emo ena wina-zakita sumaese yau sana bumaya ge tugata yero nete ago na meko yoni sero, na taung aingso nana yanakana dedunasani puro wosiro na naka natope emo tuwa nuna yero nona.</VERS>
    </CHAPTER>
    <CHAPTER cnumber="10">
      <VERS vnumber="1">Otao mani nana, na aya-ewowo naname mene Mose ago nasani nauwa auna ge sana nigipu. Awong apakana bereze mene anggayero nagibo gitau nasani naunu nauwa. Nupema wito gausenu apakana ang yero buwagaiwa.</VERS>
      <VERS vnumber="2">Ayero Mosera emo dubu yari sero bereze witore mene ge ou nunae yenu suwewa ara.</VERS>
      <VERS vnumber="3">Awong apakana uritira nona minao mininasani bautu nauwa ara.</VERS>
      <VERS vnumber="4">Ora awong dubu baina amimene teng uritira ou mininasani bautu nauwa ara. Uritira daba baina mene awong ago nauna, arare auna atu ou wowosinaunu mininasani nauwa. Daba awiya Kristo ara.</VERS>
      <VERS vnumber="5">Arata saineba awong tani-butani memeko-mameko yewa giro Tuwa Bayau mene dubu auna agewa bainane auna susuwa giginu meko yenu giro tawing towang atu sisigainu mamagayewa ara.</VERS>
      <VERS vnumber="6">Tani nunae-una kasa yena, awiya kotumao iwaing eyero name eno pugari sero aeno kasa yena. Awong tani meko eno dubo-dubo yero nasani nauwa, ayao ine naname yonine sero.</VERS>
      <VERS vnumber="7">Nunae-una ena mene tuwa etegao sou yewa, ayero oko yanene. Auna ge gayao zo eyero mitiya era, Emo bauno awong adungno mitasani ana-bonene yero mininete aune nupema iropuro na wuiwa ara.</VERS>
      <VERS vnumber="8">Nupema kuma oko yanene. Nunae-una ena mene kuma yewa aune be dekaongka auna atu emo 23,000 magayewa ara.</VERS>
      <VERS vnumber="9">Nupema Tuwa gaero gari oko yanene. Nunae-una ena mene nung gaero gari yewa yi mene gamuwa mamagayero aung yewa ara.</VERS>
      <VERS vnumber="10">Nupema dung duware oko yanene. Nunae-una ena mene dung duware yewa sisi-bura-bura yaora maung mene awong sisigairo aung yena.</VERS>
      <VERS vnumber="11">Nunae-una tani kasa yena amimene Tuwara susuwa gipinoiya. Arare tawing aung yaora be nugu ni nenane aeno name eno kotumao iwaing pugaise sero gaewa ara.</VERS>
      <VERS vnumber="12">Arare zo nung nuka nutope gosinoi tumo diyao tauyaore yero noiya amimene iyang yero sisigoiye sero, giro baingtiti nasani naise.</VERS>
      <VERS vnumber="13">Etegao ninae-una kasa yero noiya awiya ewe okowata. Etegao dekaongka amimene emo apakana auna-una atu kasa noiya. Arata Tuwa Bayau nung ge zo sero zo sero oko noiya. Nung ge dekaongka gege sinoiya, ayero diungno noiya. Arare nung sai etegao mene witiro putoung ninae awiya oko daigariniya. Etegao kasa yariniya, auna teng nung etegao daigaora nagibo niye eno tamariniya. Awiya niye tau yero dopaese ayero yariniya ara.</VERS>
      <CAPTION vref="14">Tuwara bonene mininasani aune nupema iwaera ana-bonene mininasani nao ine oko mitiya.</CAPTION>
      <VERS vnumber="14">Arare otao mani nana, niye tuwa etegaora ana-bonene awiya tema yero neupu.</VERS>
      <VERS vnumber="15">Niye kotumaore dema nowa, arare auna ge ewiya sana niye nika niyetope kotungno gipu.</VERS>
      <VERS vnumber="16">Awangna ou wain gao yao awiya gao yero mininasani Kristora yu aune dema susupunonane. Nupema poro eegairo bonene mininasani Kristora taung aune dema susupunonane.</VERS>
      <VERS vnumber="17">Poro awiya dekaongka gege. Arare name poro dekaongka awiya puro mininasani emo daigairo mene dubu dekaongka yero otao yero nonane ara.</VERS>
      <VERS vnumber="18">Isreli emo tani yero nowa auna susuwa sana kotungno gipu. Yuda emo nona Tuwa Bayau eno pugari sero aita tame pugairo igiyero mininowa, awong amimene aita aune dema susupunowa.</VERS>
      <VERS vnumber="19">Ge sinena auna susuwa nono yero mitiye? Nona tuwa etegaora aitara igiyao awiya nona me, asinenita? Aung ara. Nupema tuwa etegao awiya nona me, asinenita?</VERS>
      <VERS vnumber="20">Aung ara. Ge sinena auna susuwa eyero mitiya era. Diga awong nona minao aita tame pugairo igitinowa awiya Tuwa Bayau eno okowata, iwae eno pugatinowa. Arare niye iwae aune dema susumowi sero, wo tuwa etegao eno pugao auna agewa diga mene sorero mininowa awiya oko minae.</VERS>
      <VERS vnumber="21">Tuwara awangna atu mininasani aune nupema iwaera awangna atu minao, ayero yaya oko teng yariniya. Ora Tuwara tewora atu mininasani aune nupema iwaera tewora atu puro minao awiya dema yaya oko teng yariniya.</VERS>
      <VERS vnumber="22">Orata name Tuwa yora inanane teng yarinita? Putoung naname mene putoung nuna daigatiniya, asineita?</VERS>
      <CAPTION vref="23">Zo mene tumo diyao nuna gege paso didinasani nai teng oko yariniya.</CAPTION>
      <VERS vnumber="23">“Name ge nigao mene wo tuwa etegao eno pugatinowa awiya zuma gaero mininonane teng yero noiya,” asinowa. Awiya me ara. Arata wo mininowa amimene niye oko sorepunoiya. “Name ge nigao mene wo tuwa etegao eno pugatinowa awiya zuma gaero mininonane teng yero noiya,” asinowa, awiya me ara. Arata wo mininowa amimene ge nigao otao mani oko sorepunoi tu didinowa.</VERS>
      <VERS vnumber="24">Zo mene tumo diyao nuna oko paso diyaise. Otao nuna-una tumo diyao maingkoka gege awiya besoiye sero otao nuna dema kotumaise.</VERS>
      <VERS vnumber="25">Niye maketra atu <NOTE type="study">+  10:25-26  Nona tuwa etegao eno pugao. Paulo nasani nauna be aune diga emo mene wo dero aero wo ayao ena tuwa etegao eno pugari sero igitinauwa. Ayero yero aune wo ayao agewa ena amaze maketra atu pugati nauwa emo bauno mene zuma gaero pupunauwa. Ora wo ayao ena awiya tuwa etegao auna ibu mokora atu igiyero ana-bonene yero nasani nauwa. Arare Paulo mene eyero sena: Ge nigao emo bauno mene wo ayao amaze maketra atu zuma gaero puro tebeba igiyero minarineya, awiya pasena oko yariniya. Ora tuwa etegao auna ibu toiro diga aune dema ana-bonene yao, awiya zo meko sena.</NOTE> wo zuma gayari yero giro zuma gaero puro minipu. Ayero nasani eyero oko sae, “Wo ewiya tuwa etegaora ibura atu bumita?” Tumo diyao ninae besowi sero, atata ayao awiya oko yae.</VERS>
      <VERS vnumber="26">Noeno oko, ge gayao zo eyero mitiya era, Tawing aune nona ewezo tawingna mitiya awiya Tuwara-una atu butunoiya.</VERS>
      <VERS vnumber="27">Diga zo mene niye kora yari sai garo nuna-una witari yero giro witipu. Ayero wo ma pugariniya awiya mininasani wora atata oko yae. Atata yaya abena saya gaya wo tuwa etegao eno pugao ayao yai tumo diyao ninae besaneya, aeno atata oko yae.</VERS>
      <VERS vnumber="28">Nupema mininaya ge nigao zo wo tuwa etegao eno pugao awiya minao awang yero noiya amimene eyero sariniya, “Wo ewiya tuwa etegao zo eno pugeya.” Ayero sai giro oko minae. Awiya tumo diyao besowi sero giro dopu.</VERS>
      <VERS vnumber="29">Tumo diyao besaora sinena, awiya tumo diyao ninae okowata, emo wora susuwa keregariniya auna tumo diyao nuna besowi sero sinena ara. Ora zo mene eyero sarinita, nowa, “Na nona apakana mininona awiya emo zo tumo diyao nuna maingkokare mene giro meko ayero sai teng yarinita?</VERS>
      <VERS vnumber="30">Na nona minari sero gitau Tuwa Bayau eno dange sero aune minarinena, awiya emo zo mene nona minao eno dange sesena aeno sero na gera pugai teng yarinita?”</VERS>
      <VERS vnumber="31">Zo mene ayero sai giro na abena eyero kapetegarinena. Niye wo ma mininowita buro ena nowa amaze emo ena mene giro Tuwa Bayaura yazo de ika gaese sero yepu.</VERS>
      <VERS vnumber="32">Awong Yuda emota emo Yuda okota Tuwa Bayaura dubu amimene niye eno kotumao meko pumowi sero, niye pasena tema yero neupu.</VERS>
      <VERS vnumber="33">Na deka ayero emo bauno benaung giti mene na gaya teng yaise buro yero nona. Awiya nane iwaing yari oko, emo bauno apakana amimene Tuwara ge nigiro iwaing yaese aeno buro yero nona ara.</VERS>
    </CHAPTER>
    <CHAPTER cnumber="11">
      <VERS vnumber="1">Na Kristo ago nasani te weso nuna papatinona, deka ayero niye na ago nasani te weso nana papati neupu.</VERS>
      <CAPTION vref="2">Bauno ge nigao mene Tuwara ibura atu ziyora kopeti diyaese.</CAPTION>
      <VERS vnumber="2">Niye na kotupu nasani buro nana-una wini ge auna nowi siya ayero sinowa awiya gosinena iwaing yero niya.</VERS>
      <VERS vnumber="3">Arata susuwa zo mitiya, awiya sana nigipu. Kristo nung emo apakana auna gitau yao; emo nung baunona gitau yao; aune Tuwa Bayau nung Kristora gitau yao.</VERS>
      <VERS vnumber="4">Arare emo zo mene ziyora kopeti diro aune isa sarinita, Tuwa Bayaura ge porofete mene saine yariniya, nung amimene gitau yao nuna eno meng gao pugariniya.</VERS>
      <VERS vnumber="5">Nupema bauno zo mene ziyora kopeti oko diyao isa sarinita, Tuwa Bayaura ge porofete mene saine yariniya, nung amimene gitau yao nuna eno meng gao pugariniya. Noeno okowata, nung yu nuna-una wese niya auna susuwa awiya ziyora kopeti mene gipiniya. Arare nung ziyora kopeti oko pugao yariniya, awiya nung bauno ena tebe-tabe nasani giti ai resa mene kapero aung yero meng nibamu gatinowa, deka aine meng nibamu gariniya.</VERS>
      <VERS vnumber="6">Arare bauno zo ziyora kopeti diyao awang sero giro giti ai nuna awiya kapai apungka yaise. Arata nung giti ai apungkakata giti ai aung sero meng goiye sero giti ai nuna sorero ziyora kopeti diyaise.</VERS>
      <VERS vnumber="7">Emo nung dubu nuna diya yero nasani Tuwa Bayau nung diya yero noiya auna susuwa puro pu daung gatinoiya. Arare nung ziyora kopeti oko diyao naise. Bauno nung emo nuna-una ge dipunasani emo mene nung diya yero noiya auna susuwa puro pu daung gatinoiya. Arare nung ziyora kopeti diyaise.</VERS>
      <VERS vnumber="8">Tuwa Bayau mene zayero uritire tawingne yena be aune nung baunona agewa puro emo oko yena. Aung ara. Nung emora agewa puro bauno yena.</VERS>
      <VERS vnumber="9">Nupema Tuwa Bayau nung emo mene bauno soremaise oko yena. Aung ara. Nung bauno mene emo soremaise yena.</VERS>
      <VERS vnumber="10">Aeno bauno nung emora wese niya, awiya gipari sero ziyora kopeti diro giti woraise. Awiya angelo mene gaese sero yaise.</VERS>
      <VERS vnumber="11">Arata saineba, Tuwara-una susuuno nonane dubu auna emo awong baunona soremao aung nao ine oko mitiya. Nupema bauno awong deka ayero emora soremao aung nao ine awiya oko mitiya.</VERS>
      <VERS vnumber="12">Zayaora atu bauno nung emora-una atu kasa yena. Arata yeme emo name baunona-una atu kasa yero zapunasani nonane. Orata nona apakana awiya Tuwa Bayaura-una atu gege butunoiya.</VERS>
      <VERS vnumber="13">Niye nika niyetope kotungno gipu. Bauno zo giti oko worao nasani Tuwa Bayau eno isa sai teng yarinita?</VERS>
      <VERS vnumber="14">Yatu tamao naname eyao ine mitita, nowa: emo zo mene giti ai nuna imoko-kaungkaung puro nai ganane teng oko yariniya.</VERS>
      <VERS vnumber="15">Arata bauno mene zo giti ai imoko-kaungkaung amimene mo wape nunae ine yaise Tuwa Bayau mene pugaina ara.</VERS>
      <VERS vnumber="16">Zo nung ge ewiya awang sari yero giro eyero kotumaise: nae aune Tuwa Bayaura dubu ena nae amimene tani zo ewe aung, tani dekaongka awiya gege puro nonane.</VERS>
      <CAPTION vref="17">Korinti emo awong Tuwara bonene yero nauwa meko yero nauna.</CAPTION>
      <VERS vnumber="17">Tani ninae zo ewiya gigena meko yeti giro niye tugata nasani eyero sinena. Tuwara ge eno augatinowa augao amimene niye oko sorepuniya. Arata augao amimene niye sisigatiniya ara.</VERS>
      <VERS vnumber="18">Arare niye Tuwara ge eno augatinowa auna towang atu gagausao ninae-una kasa yero noiya ara. Na eno eyero tugata yeteya nigena me ine yetiya ara.</VERS>
      <VERS vnumber="19">Gagausao awiya tebeba oko kasa yero noiya. Awiya dubu nami mene gera nagibo mera yero nowa Tuwa mene gosinoi teng yero noi, awong awiya kasa daung yaese sero aeno gagausao kasa yero noiya ara.</VERS>
      <VERS vnumber="20">Arare niye Tuwara bonene minari sero augairo aune Tuwara bonene oko minaine nowa. Niye ana-bonene nika ninae yero mininowa.</VERS>
      <VERS vnumber="21">Ma ninae nata-kanatare puro kasa yero wina-soreung yao aung wongto-wongto yero nata-kanatare miniro nowa. Anowa ena meri maganowa, arata ena mene zo ou tau yao yanakana miniro dau yero nowa.</VERS>
      <VERS vnumber="22">Ae! Niye nona minaora ibu-garo kau nasani aeno ayero yero nowita? Noeno Tuwa Bayaura dubu gosinowa wosao noi bogamasa izero nowi? Niye eno nono sanese sinei? Na tani ayao giro niye bowi yanese sineita? Tani auna niye bowi yao ine teng oko arauwa.</VERS>
      <CAPTION vref="23">Tuwa Yesu mene buro-mani nuna eno bonene pugaina auna ge.</CAPTION>
      <CAPTION vref="23">
        <xref fscope="Mt 26:26-29">Mt 26:26-29</xref>;<xref fscope="Mk 14:22-25">Mk 14:22-25</xref>;<xref fscope="Lu 22:14-20">Lu 22:14-20</xref></CAPTION>
      <VERS vnumber="23">Na ge Tuwara-una atu pumuwang awiya kara niye eno pugaingwa ara. Awiya eyao era: Tuwa Yesu nung Yudas mene keregairo iwora waweng pugari nenu ping aune poro puro</VERS>
      <VERS vnumber="24">Tuwa eno dange sero aune eegairo eyero sena, “Ewiya goi nana. Na niye soremaise pugatinena. Ago na kotupunasani eyero gege mininasani neupu.”</VERS>
      <VERS vnumber="25">Nupema awong nona miniwa aune nung awang ou wainne awiya deka ayero puro eyero sena, “Tuwa Bayau aune dema tairo susumarineya auna nao seka yu nana yasagairo tamarinena auna ou era. Minarineya teng na kotupunasani eyero mininasani neupu.”</VERS>
      <VERS vnumber="26">Niye porore wainne mininasani teng Tuwa magayena auna bowi nuna keregatinasani naya nung kapetegairo bumariniya.</VERS>
      <VERS vnumber="27">Susuwa ayero mitiya, arare zo nung Tuwa ise-kaingse yero nasani porore ou wainne tebeba minariniya amimene Tuwara goire yure sisigaiya ayero yariniya. Ayero yai pasena nuna-una atu mitariniya.</VERS>
      <VERS vnumber="28">Arare zo nung porore ou wainne minari kotungno giro gitau dubo nuna-una susuwa giro baingtiro aune minaise.</VERS>
      <VERS vnumber="29">Zo nung Tuwara goi mitiya awiya oko kotungno baingtao aune porore ou wainne tebeba minariniya, amimene ayero nasani pasena auna abena watiung nuna-una gariniya.</VERS>
      <VERS vnumber="30">Niye ayero yero nowa, arare ninae-una daigairo mene yaya-biyaya tapunasani putoung aung sime-sime nasani yero nowa ara. Nupema ena mamaganowa magayeteya.</VERS>
      <VERS vnumber="31">Name naka nametope susuwa naname kotungno gatenane, awiya Tuwa mene abena awiya name eno oko pugatiya.</VERS>
      <VERS vnumber="32">Tuwa mene name kora yai iwaing yanenese sero abena name eno pugatinoiya. Awiya name nete emo uritira ge aung awong aune dema gera yonine sero, name eno ayero yero noiya ara.</VERS>
      <VERS vnumber="33">Otao mani nana, pu dekaongna gairo sana nigipu. Niye Tuwara bonene minari sero giro augairo emo bauno diya neupu kasa yero aung yaya aune zayero minae.</VERS>
      <CAPTION vref="34">Oweno mene burora putoung benaung giti pugatinoiya.</CAPTION>
      <VERS vnumber="34">Zo nung meri yai giro gitau nuna-una gare atu nona minaise. Augao ayao mene Tuwa Bayaura abena yumai ninae-una kasa yoiye sero, ayero yaese sinena. Orata ge ena mitiya awiya na naka natope buro aune sana garineya.</VERS>
    </CHAPTER>
    <CHAPTER cnumber="12">
      <VERS vnumber="1">Otao mani nana, Owenona-una atu burora putoung kasa yero noiya auna susuwa kau yaneya tugata yana nigipu.</VERS>
      <VERS vnumber="2">Niye gitau diga nasani nauwa aune niye yupunauwa tuwa etegao ge aung nao aung auna baungno sou yero nasani nauwa ara.</VERS>
      <VERS vnumber="3">Arare auna susuwa zo sana nigipu. Zo nung Tuwa Bayaura Oweno mene dubo nuna uwai aune, “Yesu, na ning waru nena,” ayero saine yao awiya oko mitiya. Ora zo Oweno mene dubo nuna oko uwao yai aune, “Yesu, ning Tuwa,” ayero keregairo saine yao awiya deka oko mitiya.</VERS>
      <VERS vnumber="4">Burora putoung Oweno mene pugatinoiya auna susuwa benaung giti mitiya; arata Oweno awiya dekaongka.</VERS>
      <VERS vnumber="5">Uritira gera buro susuwa giti mitiya; arata burora maung awiya Tuwa dekaongka.</VERS>
      <VERS vnumber="6">Uritira buro yaora putoung susuwa giti mitiya; arata putoungna maung awiya Tuwa Bayau dekaongka. Nung amimene name eno putoung tere-tare tapunoiya ara.</VERS>
      <VERS vnumber="7">Oweno nung name Tuwara gera nanane teng yero naise sero putoung nuna name eno teng bono yero noiya.</VERS>
      <VERS vnumber="8">Arare zo nung Oweno mene kotumao iwaing nung eno pugatinoiya awiya ge ungwe iwaing yero noiya. Nupema Oweno dekaongka amimene nona apakana auna susuwa gaora putoung emo zo eno pugatinoiya awiya nona susuwa giti auna susuwa keregatinoiya.</VERS>
      <VERS vnumber="9">Nupema Oweno dekaongka amimene tumo diyao baina emo zo eno pugatinoi puro noiya. Nupema Oweno dekaongka amimene yaya kora yaora putoung awiya emo zo eno pugatinoi puro emo yayare kora yero noiya.</VERS>
      <VERS vnumber="10">Zo nung tani putoungne yero nasani naise putoung nung eno pugatinoi puro yero noiya. Zo nung Tuwa Bayaura ge porofete mene saine yero keregaise putoung nung eno pugatinoi puro noiya. Zo nung nona iwae mene tapunoiya arita nona Oweno mene tapunoiya awiya giro baingtiro yangtaka-betaka yaise putoung nung eno pugatinoi puro noiya. Zo nung ge ewe-pape Oweno mene tapunoiya awiya saise putoung nung eno pugatinoi puro noiya. Zo nung ge ewe-pape Oweno mene tapunoiya awiya saya nigiro ge nunae darawa yaise putoung nung eno pugatinoi puro noiya.</VERS>
      <VERS vnumber="11">Burora putoung awiya apakana Oweno dekaongka amimene gege pugatinoiya. Ayero nasani ara tamao nuna-una emo sero name eno putoung awiya tere-tare bono yero noiya ara.</VERS>
      <CAPTION vref="12">Kristora emo dubu awiya gagausao aung dekaongka gege, awiya gaese sero taung aingsora pugairo sena.</CAPTION>
      <VERS vnumber="12">Emo taung naname awiya dekaongka, arata taungna soremao awiya daigairo. Arare awong daigairo mene pu dekaongna gatinowa taung dekaongka yero noiya. Arare Kristora dubu awiya deka aine mitiya ara.</VERS>
      <VERS vnumber="13">Oweno dekaongka amimene name ge oura atu pu dekaongna gainu Kristora taung dekaongka yewangne ara. Yuda emore Grik emore, soumaine emo tuware, ayero yewangne ara. Name apakana Oweno dekaongka awiya puro aune dekaongka yewangne.</VERS>
      <VERS vnumber="14">Taung naname auna soremao dekaongka okowa. Soremao nuna awiya daigairo.</VERS>
      <VERS vnumber="15">Arare te zo mene noeno eyero sariniye? “Na wawong okowa, arare na taungna soremao oko yero nena.” Ayero sero taung aingso yangdoro nung nata nao teng oko ara.</VERS>
      <VERS vnumber="16">Ora dawong zo mene noeno eyero sariniye? “Na diti moko okowa, arare na taung aingsora soremao oko yero nena.” Ayero sero taung aingso yangdoro nung nata nao ine adeka teng oko ara.</VERS>
      <VERS vnumber="17">Taungna atu diti moko gege mene mitatiya, awiya taung mene nono yero ge nigatiye? Ora dawong gege mene mitatiya, awiya taung mene nono yero nona sereyao yumatiye?</VERS>
      <VERS vnumber="18">Tuwa Bayau nung aratamao nuna-una taung aingsora soremao buro susuwa giti pugaina.</VERS>
      <VERS vnumber="19">Taungna soremao susuwa giti awong buro dekaongka yatei siya, awiya taung aingso zere tutupore oko kasa yatiya.</VERS>
      <VERS vnumber="20">Arare soremao awiya daigairo, arata taung awiya dekaongka gege ara.</VERS>
      <VERS vnumber="21">Arare diti moko mene wawong eno eyero saine yao teng oko, “Naka ning aung iwaing narinena.” Ora diti mene te etobe eno eyero saine yao teng oko, “Na nito aung iwaing narinena.”</VERS>
      <VERS vnumber="22">Aung ara. Taung aingso naname-una soremao mamanikaka awong awiya oko mitateya, awiya name iwaing oko natenane ara.</VERS>
      <VERS vnumber="23">Ora taung aingso naname-una soremao gosinonane wosao nowa awong awiya sipunonane. Nupema taung agewa meng gao tapunonane awiya worero gopero nonane me ine noiya ara.</VERS>
      <VERS vnumber="24">Arata agewa benaung iwaingne awong awiya mene zo oko worao yero nonane daung mokera mitowa ara. Tuwa Bayau nung taung tapunasani taungna soremao wowosigao ena aeno buro witao pugaina.</VERS>
      <VERS vnumber="25">Awiya taungna soremao mene awong gagausao yangdoro sou buro wina-ye yaese sero ayero yena ara.</VERS>
      <VERS vnumber="26">Arare taungna soremao zo mene yaya tamai giro ena awiya deka teng yaya tamarineya. Orata zo mene yawa yawa yai giro awong deka teng yawa yawa yarineya.</VERS>
      <CAPTION vref="27">Uritira gera buro-emo susuwa giti nonane.</CAPTION>
      <VERS vnumber="27">Niye apakana pu dekaongna gairo Kristora taung yero nowa. Nupema niye nata-nata taung aingso nuna-una soremao yero nowa ara.</VERS>
      <VERS vnumber="28">Tuwa Bayau nung dubu nuna name eno buro-emo eyao ine awiya pugaina ara: Gitau zayero aposolo, auna wese porofete, auna wese gipao emo ayero pugaina. Ayero pugairo aune tani putoungne yao emo, arita emo yayare korayao emo, aune mono pumao emo, simai, ge ewe-pape Oweno mene tapunoiya awiya sao emo. Tuwa Bayau mene buro-emo ayao awiya pugairo bauna ara.</VERS>
      <VERS vnumber="29">Name apakana aposolo gege pugainuta? Name apakana porofete gege yero nonineta? Arita name apakana gipao emo gege pugainuta? Name apakana tani putoungne yao auna putoung puro nonineta?</VERS>
      <VERS vnumber="30">Emo yayare kora-makora yaora putoung name teng mitita? Name apakana ge ewe-pape Oweno mene tapunoi sinowa awiya darawa yero keregatinonineta? Aung ara.</VERS>
      <CAPTION vref="31">Dubora mono pumao.</CAPTION>
      <VERS vnumber="31">Niye burora putoung yazore awiya pumari sero tau yepu. Arare nane auna nagibo iwaing gipana gipu.</VERS>
    </CHAPTER>
    <CHAPTER cnumber="13">
      <VERS vnumber="1">Na emora ge ewe-pape saora putoungta angelora ge ewe-pape saora putoung puro nasani aune dubora mono aung narinena, awiya na belota gogoing zo ine yero bewing durukare gege kasa nasani mitoiya ayero narinena.</VERS>
      <VERS vnumber="2">Ora na Tuwa Bayaura ge porofete mene saine yero keregaora putoung puro nasani Tuwa Bayaura ge pungyao apakana nigiro giro aung yero kotumao bainane nasani diri sana zokaora tumo diyao bainakama nana mitariniya, arata dubora mono aung narinena, awiya na putoung aung yarinena.</VERS>
      <VERS vnumber="3">Nupema nona nana apakana awiya mani bogamasa eno bono yero pugairo taung aingso nana dema iyaora igiyaese sarinena, arata na dubora mono aung narinena, awiya buro nana-una me aung yariniya.</VERS>
      <VERS vnumber="4">Emo dubo monone noiya amimene otao ao-didinoiya. Dubo monone noiya amimene emo sorepunoiya. Nung ge bautara oko sinoiya. Dubo monone noiya amimene taung oko puro wiwitinoiya. Nung nuka nutope gosinoi emo baina oko yero noiya.</VERS>
      <VERS vnumber="5">Nung emora ge dero taung oko puro wiwitinoiya. Nung nona nuna gege oko kotupunoiya. Nung tini kapao aung, pasena puro nao aung.</VERS>
      <VERS vnumber="6">Nung tani meko mene zapunoiya auna yawa yawa oko yero noiya. Ge me mene zapunoiya auna yawa yawa zo yero noiya.</VERS>
      <VERS vnumber="7">Dubo monone noiya amimene otao nuna-una pasena apakana giro nuwegatinoiya. Nung otao nuna-una ge apakana nigitinoi me gege yero noiya. Nung otao nuna eno eyero sinoiya, “Nung buro iwaing yariniya.” Nung tauyero otao nuna-una yaya apakana dipunoiya.</VERS>
      <VERS vnumber="8">Dubora mono awiya aung yao ine teng oko. Tuwa Bayaura ge porofete mene saine yero keregao auna putoung awiya aung yariniya. Ge ewe-pape Oweno mene tapunoi sinowa auna putoung awiya dema aung yariniya. Nona apakana auna susuwa nigao auna putoung awiya dema aung yariniya.</VERS>
      <VERS vnumber="9">Awiya eyao eno: Yeme susuwa nigaora putoung naname teng oko yao ara. Nupema Tuwa Bayaura ge porofete mene saine yero keregao auna putoung naname awiya dema teng oko yao ara.</VERS>
      <VERS vnumber="10">Arata ago nona apakana auna susuwa kasa daung yai aune susuwa nigao auna putoung naname teng yero baingtariniya.</VERS>
      <VERS vnumber="11">Na mani maingkoka nasani aune mani maingko ge sinaungwa. O na mani maingko kotumao puro naungwa ara. Nupema nigao awiya mani maingkora ine nigiwang ara. Amimene nawe emo yero aune mani maingkora tani awiya yangduwang ara.</VERS>
      <VERS vnumber="12">Be yeme eune name Tuwa Bayaura susuwa maingkoka gege gosinenane, awiya benaung naname asisira gosinonane aine yero nonane, arare oko kasa yero baingtao yero noiya. Nete ago name Tuwa Bayaura susuwa giro baingtarinenane. Emo etobe benaung wina-gi yero nowato ayao ine garinenane. Be yeme eune na susuwa nuna agewa gege gosinena. Arata nete Tuwa mene susuwa nana giro nigiro ayena, aine na susuwa nuna nigarinena.</VERS>
      <CAPTION vref="13">Tuwa Bayaura ge porofete mene saine yero keregao auna putoung awiya burora putoung auna gitau yao.</CAPTION>
      <VERS vnumber="13">Arare nona etama miteya: Awiya iniro taka sao, aune tumo diyao, arita dubora mono pumao. Awong etama amimene mitowa mitarineya, arata dubora mono pumao amimene gitau yao nunae ara.</VERS>
    </CHAPTER>
    <CHAPTER cnumber="14">
      <VERS vnumber="1">Niye dubo monone nari sero tau yepu. Ayero burora putoung Oweno mene pugatinoiya awiya pumari kotungno dubo auna pugairo neupu. Ayero nasani Tuwa Bayaura ge porofete mene saine yero keregao auna putoung awiya gaya witao yai pumari ara taungno neupu.</VERS>
      <VERS vnumber="2">Zo nung ge ewe-pape Oweno mene tapunoiya auna zo sinoiya amimene emo eno ge awiya oko sinoiya. Tuwa Bayau eno ge sinoiya. Nung Oweno mene dubo nuna gainoi ge awiya sinasani ge pungyao ena sinoi emo awong gera susuwa kau yero nowa ara.</VERS>
      <VERS vnumber="3">Arata Tuwa Bayaura ge porofete mene saine yero keregatinoiya amimene emo eno ge sinoiya. Ayero nasani awong sorepunoiya, o yo-uwinoiya, o yo dubo kora noiya.</VERS>
      <VERS vnumber="4">Emo ge ewe-pape Oweno mene tapunoiya auna zo sinoiya amimene nung gege sorepunoiya. Arata Tuwa Bayaura ge porofete mene saine yero keregatinoiya amimene Tuwara emo dubu ena soreuno noiya.</VERS>
      <VERS vnumber="5">Arare niye apakana ge ewe-pape Oweno mene tapunoiya awiya maze saese sinena. Arata yawa yawa yao nana baina awiya niye apakana Tuwa Bayaura ge porofete mene saine yero keregaese. Noeno okowata, Tuwa Bayaura ge porofete mene saine yero keregatinoiya auna soremao mene emo ge ewe-pape Oweno mene tapunoiya auna zo sinoiya auna soremao awiya daigatinoiya. Arata ge ewe-pape Oweno mene tapunoiya auna zo sinoiya amimene ge pungyao awiya darawa yai Tuwara emo dubu mene nigiro tau yarineya, awiya soremao nuna arita Tuwa Bayaura ge porofete mene saine yero noiya auna soremao buro nunato awiya dekaongka gege yariniya.</VERS>
      <VERS vnumber="6">Otao mani nana, na ninae-una buro atu ge ewe-pape Oweno mene tapunoiya awiya gege sana ge amimene niye soremarinita? Aung ara. Arata na ge me susuware zo Tuwa Bayau mene na eno keregaina amaze keregarinena, o nigao zo sarinena, o Tuwa Bayaura ge zo porofete mene saine yero keregarinena, o ge me susuware zo giparinena, amimene dubo ninae inai tau yariniya.</VERS>
      <VERS vnumber="7">Nona nao aung, gita ta gogoing awiya daya ge nuna oko kasa yero baingtao yai nono yero na be gamarinenine?</VERS>
      <VERS vnumber="8">Nupema ai to pisaya ge pore sai nigiro dubo eto nasani mena ozaungzaung oko bumarineya.</VERS>
      <VERS vnumber="9">Susuwa deka ayao ine ninae-una atu mitiya. Ewawa ninae mene kipiti-kapete nasani emora ge oko, ge zo ewe saya ena mene nono yero nigarinei? Soma emo aung auna atu ge sinesa aine yariniya.</VERS>
      <VERS vnumber="10">Emo tawing sero sero auna ge mapu benaung giti miteya, awiya apakana susuware miteya.</VERS>
      <VERS vnumber="11">Arata nane gera mapu zo oko nigao yarinena, awiya gera maung mene na maze soma zora emo ayero sariniya ara. Ayai na deka ayero nung soma zora emo ayero sarinena.</VERS>
      <VERS vnumber="12">Arare ninae-una susuwa deka ayero mitiya ara. Owenona putoung ninae-una kasa yaise sinowa, arare burora putoung ena dubo ninae inai tau yaine yao awiya pumaya ninae-una atu zamaise tau yepu.</VERS>
      <VERS vnumber="13">Arare emo zo ge ewe-pape Oweno mene tapunoiya auna zo sinoiya amimene ge awiya darawa yaora putoung pumari sero Tuwa eno isa saise.</VERS>
      <VERS vnumber="14">Na Oweno mene ge ewe-pape pugatinoiya awiya sinasani isa sarinena, awiya dubo nana mene yariniya. Arata kotumao nana awiya teba mitariniya.</VERS>
      <VERS vnumber="15">Arare na nono yarineni? Na eyero yarinena. Na dubo nana mene isa sinasani ge ewe-pape Oweno mene tapunoiya awiya maze sarinena. Nupema na kotumao nana mene isa sinasani ge naname sarinena. Na dubo nana mene ge ewe-pape Oweno mene pugatinoiya awiya sinasani yere gamarinena. Nupema na kotumao nana mene ge naname sinasani yere gamarinena.</VERS>
      <VERS vnumber="16">Arare ning dubo nina mene ge ewe-pape Oweno mene pugatinoiya awiya gege sinasani Tuwa bowi yasa emo bauno ge awiya oko nigao amimene bowi ge nina auna susuwa kau nasani aune nono yero ge nina sorepunasani“ Yore, me yaise,” ayero sarinei?</VERS>
      <VERS vnumber="17">Ning Tuwa Bayau eno dange sinasani isa iwaing sarinesa, arata ge nina amimene otao mani nina oko soremariniya.</VERS>
      <VERS vnumber="18">Na naka natope Oweno mene ge ewe-pape pugatinoiya awiya ozaung sinona amimene Oweno mene ge ewe-pape pugatinoiya awiya sao auna niye apakana daigatinona. Arare na Tuwa Bayau eno dange sinona.</VERS>
      <VERS vnumber="19">Arata na yerera atu kotumao nana mene emo kotumaora ge sinasani ge muto zo gege sana ge amimene emo bauno soremai gana iwaing yariniya. Arata na yerera atu Oweno mene ge ewe-pape pugatinoiya emo mene nigaine yao oko awiya sinasani ungwe-maungwe bainakama yarinena, awiya gana oko teng yariniya.</VERS>
      <VERS vnumber="20">Ge nigao otao mani nana, kotumao ninae mani mamanikakara ine oko yaise. Pasena yao awang nasani mani wuire ine yero neupu. Arata kotumao iwaingne nari sero giro emo me ine yero neupu.</VERS>
      <VERS vnumber="21">Tuwara ge gayao zo eyero mitiya era, Tuwa mene eyero siniya: Na dubu eeno ge sari sero sana emo ge mapu ewe-pape sinowa amimene buro ge nunae mene dubu ewiya darineya. Ayero yarineya, arata dubu emimene ge nana awang sinasani deka ayero narineya.</VERS>
      <VERS vnumber="22">Ge gayao ayero mitiya, arare eyero gosinonane. Emo tumo diyao aung amimene susuwa nunae meko awiya gaese Oweno mene ge ewe-pape tapunoiya. Arata emo tumo diyaore nowa amimene Tuwa Bayaura soremao gaese Oweno mene Tuwa Bayaura ge porofete mene saine yero keregao auna putoung tapunoiya.</VERS>
      <VERS vnumber="23">Arare niye ge nigao dubu amimene au dekaongna gairo mitasani apakana amimene Oweno mene ge ewe-pape niye eno pugaina awiya sinasani mitaya diga enata emo ge oko nigao ena mene ibu auna toiro ge ninae awiya nigiro niye apakana dau neya ayero sarineita, nowa.</VERS>
      <VERS vnumber="24">Arata niye apakana au dekaongna gairo mitasani Tuwa Bayaura ge porofete mene saine yero keregatinaya emo ge oko nigao zo meneta diga emo zo mene ibu auna toiro ge ninae nigiro pasena nuna meko auna susuwa giro baingtariniya. Ge porofete mene saine yaora ge ninae amimene nung gera pugariniya.</VERS>
      <VERS vnumber="25">Ge amimene nao nuna-una susuwa pungyao awiya keregairo puro pu daung gariniya. Ayero yai nung meng gatinasani benaung nuna pu tawingna gairo Tuwa Bayau bowi nasani eyero sariniya, “Tuwa Bayau me niye aune dema mitiya.”</VERS>
      <CAPTION vref="26">Yere saora buro diya yao auna ge.</CAPTION>
      <VERS vnumber="26">Ge nigao otao mani nana, ge sinena auna susuwa nono yero mitiye? Susuwa nuna awiya eyero mitiya era: Niye yerera atu au dekaongna gatinarineya be aune eyero neupu. Emo zo mene yere nuna zo gamariniya, emo zo mene ge me susuware zo gipariniya, emo zo mene ge zo Tuwa Bayau mene nung eno keregaina awiya maze keregariniya, emo zo mene ge ewe-pape Oweno mene pugatinoiya auna zo sinasani Tuwa Bayaura ge zo keregariniya, arata zo mene zo Oweno mene ge ewe-pape pugatinoiya auna susuwa darawa yero sariniya. Buro ewezo yerera atu yarineya amimene Tuwara dubu soremaise.</VERS>
      <VERS vnumber="27">Ena mene yerera atu Oweno mene ge ewe-pape pugatinoiya auna ge sari saya giro emo etota etama mene gege saese sepu. Awong zo gitau sai aune zo sai aune zo ago saise. Ayero yaya aune emo zo mene ge nunae darawa yaise.</VERS>
      <VERS vnumber="28">Arata ge darawa yao emo kau yero giro emo Oweno mene ge ewe-pape pugatinoi ge saora putoung puro nowa amimene yerera atu borabora yero mitaese. Nata mitasani aune Owenona ge ewe-pape Tuwa Bayau eno saese.</VERS>
      <VERS vnumber="29">Emo etota etama mene Tuwa Bayaura ge porofete mene saine yero keregaya ena mene ge nunae awiya nigiro kotungno, “ge Owenona ta ge ge iwao i,” awiya kotungno gaese.</VERS>
      <VERS vnumber="30">Nupema emo zo mene dopero porofete mene saine nasani mitai aune Tuwa mene ge zo emo zora dube atu pugai giro emo ge sinasani mitiya awiya ge yangdoro adumai emo amimene iropuro ge saise.</VERS>
      <VERS vnumber="31">Ayero nasani narineya, awiya ninae-una dekaong dekaong amimene porofete mene saine yero Tuwa Bayaura ge keregairo sarineya. Awiya emo bauno apakana Tuwara ge me susuware nigiro dubo iwaingne naese ayero yarineya.</VERS>
      <VERS vnumber="32">Tuwa Bayaura ge porofete mene saine yero keregao auna putoung puro nowa amimene putoungna ato sao awiya patao awiya nung teng. Putoung amimene saise-saise yai saineba nuka nutope patiro mitao awiya nung teng ara.</VERS>
      <VERS vnumber="33">Noeno oko, Tuwa Bayau mene name ge betananane yere meko yaise oko sinoiya. Name bisi sero mitanane bowi yao iwaing kasa yaise sinoiya.</VERS>
      <VERS vnumber="34">Tuwara dubu sero auna-una atu mani bauno mene yerera atu borabora yero miteya, deka ayero ninae-una atu yepu. Awong augaora atu ge sao awang sao mitiya. Mosera sao tauyao ge mene mani bauno awiya emora wese naese sao mitiya.</VERS>
      <VERS vnumber="35">Awong ge enana susuwa kau yero giro yere ibu auna atu oko, gare atu ibono nunae atata yaese saya nigae. Bauno zo mene augaora atu ge sao, awiya nona meng gaore ara.</VERS>
      <VERS vnumber="36">Yei! Tuwa Bayaura ge awiya ninae-una atu gitau zayero aune bautunete tawing enana ago kasa yena, ayero sero nowita? Ayao ine aung ara. Nupema ge nuna amimene ninae-una gege kasa yenuta? Aung ara.</VERS>
      <VERS vnumber="37">Ninae-una zo mene nuka nutope gosinoi Tuwa Bayaura ge porofete mene saine yao auna putoung nuna-una mitoiya, o Owenona putoung zo mene nuna-una mitoiya amimene ge gainena ewiya gai Tuwara wini ge yaise.</VERS>
      <VERS vnumber="38">Zo nung wini ge ewiya awang sai giro niye abena ge nuna awang sepu.</VERS>
      <VERS vnumber="39">Arare otao mani nana, niye Tuwa Bayaura ge porofete mene saine yao auna putoung pumari sero dubo ninae putoung auna atu pugairo neupu. Ayero nasani emo ena Oweno mene ge ewe-pape pugatinoiya awiya sari yaya awang oko sae.</VERS>
      <CAPTION vref="40">Yesu iropuna auna ge.</CAPTION>
      <VERS vnumber="40">Yerera atu buro nomaze yarineya, awiya teng saingtiro yangtaka-betaka yero aune yepu emo gaya iwaing yae.</VERS>
    </CHAPTER>
    <CHAPTER cnumber="15">
      <VERS vnumber="1">Otao mani nana, Bowi Iwaing niye eno sewang nigiwa. Sewang nigiro yo dubo ninae ininu tu diro nowa. Awiya kotumao ninae nupema uwane.</VERS>
      <VERS vnumber="2">Ge niye eno tugata yewang amaze teng puro iniro taka sero narineya, awiya Tuwa Bayau mene niye kora yariniya. Arata niye Bowi Iwaing awiya nigiro oko nigaine yero besuwano puro nasani narineya, awiya Tuwa Bayau mene niye oko kora yariniya.</VERS>
      <VERS vnumber="3">Gera susuwa mou-mesayao na eno pugao deka amaze niye eno pugatinasani eyero sewang nigiwa ara: Kristo nung Tuwa Bayaura ge gaewa mitoiya auna teng pasena naname-una abena magayena ara.</VERS>
      <VERS vnumber="4">Magayenu biritira pugaiwa Tuwa Bayaura ge gaewa mitoiya auna teng biritira atu wari be etama mitinu Tuwa Bayau mene uwenu seka yero iropuro noiya niya ara.</VERS>
      <VERS vnumber="5">Iropuro gitau Petorora-una kasa yenu gigina. Ayero aune ago zo buro-mani nuna 12 auna-una atu kasa yenu gigiwa ara.</VERS>
      <VERS vnumber="6">Ayero aune nupema ge emo witao zare nunae 500 daigatiniya, awong amimene augatinewa aune nunae-una atu kasa yenu baina amimene teng gigiwa ara. Nunae-una daigairo mene oko magayao seka miteya, arata ena mene zo magayewa ara.</VERS>
      <VERS vnumber="7">Aune nupema Yakobora-una kasa yenu giginu aune aposolo dubu baina auna-una teng kasa yenu gigiwa.</VERS>
      <VERS vnumber="8">Ago mene zo nung nana-una kasa yenu gigiwang ara. Na aposolo yewang awiya bauno mene mani paora be oko yaore towang kapero pupunoiya aine na nung giro be aune dubo darawa yero aposolo yewang.</VERS>
      <VERS vnumber="9">Na aposolo wosao nibamu. Na Tuwa Bayaura dubu usi-besi yero nasani naungwa, arare na maze aposolo sero nowa oko teng yero noiya.</VERS>
      <VERS vnumber="10">Na aposolo yewang, awiya Tuwa Bayaura Owenona soremaora atu gege yewang ara. Arata Owenona soremao mene nana-una me aung oko yena. Na buro yewang, awiya aposolo ena daigati nasani buro baina yewang. Arata na natope nono yero aune ayero yateni? Tuwa Bayaura soremao nana-una mitoiya amimene yena ara.</VERS>
      <VERS vnumber="11">Arare na ta awong ena nae ge dekaongka sinonane niye nigiro puro nowa arauwa.</VERS>
      <CAPTION vref="12">Mamagayao mene iroparineya.</CAPTION>
      <VERS vnumber="12">Kristo nung magayaora atu seka yero iropuna ge ayero sinonane ninae-una ena mene noeno“ Magayaora atu seka yero iropao awiya oko mitiya,” ayero sero nowi?</VERS>
      <VERS vnumber="13">Magayaora atu iropao aung siya, awiya Tuwa Bayau mene Kristo uwenu iropuna ayero oko uwai iropatiya.</VERS>
      <VERS vnumber="14">Tuwa Bayau mene Kristo oko uwao iropao yati siya, awiya ge tugata yero nonane awiya me aung natiya, nupema tumo diyao ninae deka ayero me aung natiya.</VERS>
      <VERS vnumber="15">Awiya gege okowata, nae Tuwa Bayau eno eyero sewangne, “Nung Kristo magayaora atu uwenu iropuna.” Ayero sewangne, arare magayaora atu iropao awiya aung siya, Tuwa Bayau mene nono yero aune Kristo uwai iropatiye? Arare Tuwa Bayau mene Kristo oko uwao yati siya, awiya nae Tuwa Bayau eno ge sewangne nae amimene ge iwao emo yatenane, ayero yatiya ara.</VERS>
      <VERS vnumber="16">Name“ Tuwa Bayau mene emo magayao oko uwi noi iropupunowa,” ayero sero giro Kristo eno deka ayero magayaora atu oko iropuna ayero sanane teng yariniya.</VERS>
      <VERS vnumber="17">Kristo magayaora atu oko iropao yati siya, awiya tumo diyao ninae me aung yatiya. Nupema pasena ninae deka ayero mitatiya.</VERS>
      <VERS vnumber="18">Awiya gege oko, Kristo tumo didinawe magayewa awong adeka dema sisigairo aung yewa ayero yatiya.</VERS>
      <VERS vnumber="19">Name Kristo tumo didinasani nung diya nonane. Arare name tumo diyao naname-una me awiya tawingna atu gege pumatenane, awiya emo ena mene name eno yo amao bainakama tamaya teng yatiya.</VERS>
      <VERS vnumber="20">Ayao ine oko mitiya. Aung ara. Tuwa Bayau mene meba Kristo magayaora atu uwenu seka yero iropuro noiya. Awiya name magayaora atu iroparinenane auna nagibo gatero iropuna.</VERS>
      <VERS vnumber="21">Eyao eno: Emo zo mene magayao zayero taungna, arare deka ayero emo zo mene magayaora atu iropao zayero taungna ara.</VERS>
      <VERS vnumber="22">Name apakana Adamna-una susumuwangne, arare nung magayena deka ayero name magayero aung yero nonane. Deka ayero name apakana Kristora-una susumuwangne, arare Tuwa Bayau mene name uwai seka yero narinenane ara.</VERS>
      <VERS vnumber="23">Iropaora be etobe pugao mitiya auna teng iropanenese sao mitiya ara. Gitau yao Kristo mene gitau iropuna. Nung amimene kapetegairo bai aune dubu nuna name iroparinenane.</VERS>
      <VERS vnumber="24">Iropanane aune be aung yariniya. Awiya Kristo mene nona putoungne apakana arita tuwa etegao apakana aune iwae apakana awiya puro wosiro baingtai aung yaya aune nung emo tuwa buro nuna awiya Tuwa Bayau Maung nuna eno pugai aune be aung yariniya ara.</VERS>
      <VERS vnumber="25">Yeme ewiya emo tuwa buro nuna nasani naise sao mitiya. Nete iwo dubu nuna puro wosiro aung yero aune emo tuwa buro nuna yero aung yariniya ara.</VERS>
      <VERS vnumber="26">Nung iwo ena awiya dero usi-besi yero aune iwo yazo nuna Magayao awiya ago gera yariniya. Ayero yai iwo apakana aung-kamore yarineya.</VERS>
      <VERS vnumber="27">Auna ge gayao zo Kristo eno gaewa eyero mitiya era, Tuwa Bayau mene nona apakana puro wosiro nuna-una waweng pugaina ara. Arata ge eyero mitiya, “Nona apakana puro wosiro nuna-una waweng pugaina,” ge awiya niganane Tuwa Bayau dema Kristora wese nariniya ayero oko yaise. Nune nona apakana awiya Kristora waweng pugaina arata nung amimene Kristora wese oko niya.</VERS>
      <VERS vnumber="28">Arare ago emore baunone nona apakana uritira aune tawingna atu mitowa awiya Mani eno pugai aune Mani mene nuka nutope puro wosiro Maungna wese nariniya. Awiya Tuwa Bayau Maung mene emore baunone nona apakana auna Tuwa yero mitaise ayero yariniya ara.</VERS>
      <VERS vnumber="29">Emo ena mene mamagayao ena eno ge ou susunowa. Arare magayaora atu iropao aung siya, awiya awong noeno ayero yatei?</VERS>
      <VERS vnumber="30">Nae buro-mani mene iwora mokora atu nasani naungwane awiya kara nonane. Arare magayaora atu iropao aung siya, awiya nae noeno ayero natenine?</VERS>
      <VERS vnumber="31">Otao mani nana, na Kristo Yesu Tuwa naname auna-una susuuno nasani yazo ninae de ika gatinona, susuwa auna ikogairo sana me yaise. Wari be sero magayao mene nana-una nugu yero noi aune nona.</VERS>
      <VERS vnumber="32">Na Efeso nape atu emo wo gorobo yao ine aune dema winade-wanade yaine yero nasani naungwa, awiya emo ena mene“ magayaora atu iropao aung” ayero sero nowa, na deka ayero sinasani winade-wanade yateni siya, awiya auna me no nana-una atu kasa yatiye? Magayaora atu iropao aung siya, awiya eyero sanane teng yatiya, “Gora name magayarinenine ta oko magayarinenine, awiya name iwawa nenane ware yeme eune nona sairo zuwero yero minanene.”</VERS>
      <VERS vnumber="33">Eyero sinonane, “Emo mekore tairo nete meko yarinesa.” Me sinonane, arare emo ena mene magayaora atu iropao aung ayero sinasani dubo ninae sisigowi sero, tema yero nasani neupu.</VERS>
      <VERS vnumber="34">Arare dubo ninae uwepu seka yai nasani pasena yangduwae. Ninae-una ena mene Tuwa Bayau kau yero nowa aeno niye meng gaese na niye gona nena.</VERS>
      <CAPTION vref="35">Magayaora atu iropuro taung aingso zo ewe puro narinenane.</CAPTION>
      <VERS vnumber="35">Ena mene atata yero eyero sarineya, “Magayao awong nono yero iroparinei? Nupema taung aingso nono yao puro kasa yarinei?”</VERS>
      <VERS vnumber="36">Magayao awong taung aingso matu doro taung aingso seka puro iroparineya, awiya oko gao mene saine yero nowa, ama sina! Niye nona urinowa awiya tebeba oko iropupunoiya. Wori nuna awiya bezinoi aune koso yero iropupunoiya ara.</VERS>
      <VERS vnumber="37">Nona urinowa awiya gomi dang maze oko urinowa. Me nuna maze urinowa. Awiya wuit meta nona enana me aine maze urinowa ara.</VERS>
      <VERS vnumber="38">Ayero nowa aune Tuwa Bayau nung kotungno baingtiro nonana benaung sena awiya teng kasa yero iropupunoiya ara. Me sero auna benaung giti noyao iropupunoiya ara.</VERS>
      <VERS vnumber="39">Taungna susuwa awiya dekaongka oko mitiya. Name emora taung zo, pure eu wore taung zo, ni mamani taung zo, ou wo taung zo.</VERS>
      <VERS vnumber="40">Uritira taung aingso miteya, deka ayao ine tawingna taung aingso miteya. Arata uritira miteya auna simao awong zo, ora tawingna miteya awiya simao awong zo.</VERS>
      <VERS vnumber="41">Warira waegao nung ewe, inona waegao nung ewe, arasara waegao awong ewe. Nupema arasara waegao awong dekaongka oko ara. Benaung giti waegatinowa ara.</VERS>
      <VERS vnumber="42">Magayaora atu iropao auna susuwa awiya deka ayero mitiya ara. Mutao awiya sisigaore ara. Iropao awiya sisigao aung ara.</VERS>
      <VERS vnumber="43">Taung aingso mumutinonane awiya giso gege. Arata Tuwa Bayau mene uwai iropariniya amimene zo simao waegaore ara. Taung aingso mumutinonane awiya putoung aung. Arata iropao awiya putoungne.</VERS>
      <VERS vnumber="44">Mutao awiya tawing taungne. Nupema iropao awiya uritira taungne. Tawingna taung mitiya, deka ayao ine uritira taung mitiya ara.</VERS>
      <VERS vnumber="45">Ge gayao zo eyero mitiya era, Emo gitau kasa yena yazo nuna Adam nung dubore ititire kasa yena ara. Arata Adam zo ago kasa yena yazo nuna Kristo, nung uritira ititire nasani nao tamaora maung yena ara.</VERS>
      <VERS vnumber="46">Arata uritira taung mene gitau oko kasa yero noiya. Tawingna taung mene gitau kasa noi aune uritira taung ago kasa yero noiya ara.</VERS>
      <VERS vnumber="47">Emo gitau kasa yena awiya nung tawing mene yao, arare tawingna emo yena ara. Arata emo ago kasa yena amimene zo uritira atu buna.</VERS>
      <VERS vnumber="48">Name tawingna atu nonane awiya Adam nung tawingna taung aingso puro nauna, aine puro nonane. Arata ago uritira atu narinenane awiya Kristo mene uritira taung aingso puro noiya deka aine puro narinenane.</VERS>
      <VERS vnumber="49">Arare tawingna emo auna benaung puro nonane deka ayero uritira emo auna benaung pumarinenane.</VERS>
      <VERS vnumber="50">Otao mani nana, sana nigipu. Tawingna taung naname mene Tuwa Bayaura napo topetao ine teng oko. Nupema taung gung yero tawing yao amimene nona oko gung yao auna maung yao ine teng oko ara.</VERS>
      <VERS vnumber="51">Arare na ge pungyao zo keregairo sana nigipu. Name apakana oko mamagayero aung yarinenane. Ena mene seka mitarineya. Arata name apakana benaung zo yero aung yarinenane.</VERS>
      <VERS vnumber="52">To baina ge sai mena sopine yero nonane ayero yarinenane. To ge sai mamagayao mene iropuro taung gung yao oko taung seka puro iroparineya. Ayaya seka narinenane amimene kapetegairo benaung zo yarinenane.</VERS>
      <VERS vnumber="53">Ititi naname taung gung yero tawing yariniya auna mitowa amimene uriti taung puro uriti taung amaze taung wori abena yero wosogaine yaise sao mitiya. Arare ititi naname taung magayero tawing yariniya auna mitowa amimene nao tauyaora gerao yaise sao mitiya.</VERS>
      <VERS vnumber="54">Arare ititi naname taung aingso tawing yariniya auna atu mitowa amimene uriti taung amaze taung wori abena yero wosogariniya, o ititi naname taung aingso tawing yaora gerao auna mitowa amimene nao tauyaora gerao yarineya, be auna atu ge zo eyero gayao mitiya awiya me yariniya, Tuwa Bayau mene magayao puro wosiro baingtinu aung kamore yena.</VERS>
      <VERS vnumber="55">Magayao, putoung nina naiye? Magayao, dung nina naiye?</VERS>
      <VERS vnumber="56">Pasena mene magayaora dung ine niya. Sao tauyao ge Mose mene gaena amimene pasena puro pu daung gatinoi Tuwa Bayau mene pasenana abena pugatinoiya.</VERS>
      <VERS vnumber="57">Tuwa Bayau mene Tuwa naname Yesu Kristo iyengtinu wosiro buro yena auna name tau yero pasenane magayaore auna putoung puro wowosinonane. Arare Tuwa Bayau bowi yanene.</VERS>
      <CAPTION vref="58">Ge nigao otao mani Yerusalem nape atu bogamasa nasani nauwa awiya eno moni pu dekaongna gaese sena.</CAPTION>
      <VERS vnumber="58">Arare otao mani nana, niye tau yero Tuwara nagibo papatinasani oko degene umao dopepu. Ayero nasani Tuwara buro be giti putoungne neupu. Tuwa eno nasani buro yaya me aung oko yariniya, ayero gosinasani aune buro nuna yero neupu.</VERS>
    </CHAPTER>
    <CHAPTER cnumber="16">
      <VERS vnumber="1">Ge nigao otao mani naname ena mene bogamasa yero nowa awiya eno moni pu dekaongna gatinenane auna ge sane. Tuwara dubu ena Galata provinsra atu nowa amimene yaese sewang yewa deka ayero yepu.</VERS>
      <VERS vnumber="2">Niye moni tamarineya awiya sero gosinasani Sande sero moni agewa dekaong-dekaong demese pugairo wori mene dowaya mitaise. Ayero oko yao naya na buro kasa yana moni yangtaka-betaka yari nasani buro baina yowi sero, ayero yaese sinena.</VERS>
      <VERS vnumber="3">Na ninae-una atu buro emo niye yangtagairo pumarineya awiya awong igi gaero pugatinasani iyengtana yo iwaing nona ninae puro baung Yerusalem nape yarineya.</VERS>
      <VERS vnumber="4">Arata moni baina yai giro na dema babarinena.</VERS>
      <CAPTION vref="5">Paulo nung nunae-una babari sero be pugaina.</CAPTION>
      <VERS vnumber="5">Na Masedonia provinsra baungno napo teuno aune nupema ninae-una bumarinena. Na gitau Masedonia provinsra atu napo teuno aune bumarinena, awiya gipu.</VERS>
      <VERS vnumber="6">Ninae-una buro maingkoka narinenita, atu nana wito witaora be aung yariniya, awiya na oko gosinena. Arare niye nagibo nana-una na natu-natu babarinena awiya soremarineya ara.</VERS>
      <VERS vnumber="7">Na yeme ninae-una atu maingkoka gege niye aune dema mitasani niye giro mena yangdoro babao awiya awang sinena. Tuwa mene nigai auna teng na buro ninae-una atu nimoi nari sero sinena ara.</VERS>
      <VERS vnumber="8">Na yeme Efeso nape etu mitana oregao iya be zo yazo nuna Pentekos be nugu yariniya ara.</VERS>
      <VERS vnumber="9">Etu Tuwa mene ge tugata yaora buro yana me kasa yaise nagibo baina zo tami buro nana baina kasa niya. Arata Tuwara gera iwo witao neya.</VERS>
      <VERS vnumber="10">Timoti mene ninae-una atu kasa yai niye nung otao yaya awang yaore oko naise. Na Tuwara buro yero nona deka ayero nung yero noiya ara.</VERS>
      <VERS vnumber="11">Arare ninae-una zo mene nung eno gai oko wosao yaise. Nung korayero iyengtaya iwaing kapetegairo nana-una bumae. Nung arita ge nigao otao mani ena bumaya gari mitena.</VERS>
      <VERS vnumber="12">Ge nigao otao naname Apolo nung ge nigao otao enane dema ninae-una bumaise sero be yaya sinena, arata eo oko yao yero niya. Nung be yeme eune okowata, ago be zore kotumai nuna-una teng yai giro aune ninae-una bumariniya ara.</VERS>
      <CAPTION vref="13">Besugao ge.</CAPTION>
      <VERS vnumber="13">Niye umo yero baingtiro tumo diyao auna tau yero dopepu. Ayero nasani bereya aung gewera yero neupu.</VERS>
      <VERS vnumber="14">Nupema buro apakana awiya dubo monone nasani aune dema yepu.</VERS>
      <VERS vnumber="15">Otao mani nana, ge zo niye eno sana nigipu. Niye Stefana awisore auna ge nigitinowa ara. Awong Akaya provinsra atu emo bauno Tuwara ge oko nigaore nunae Tuwara ge gitau nigiwa. Nupema awong ge nigao dubu awiya sou yari sero eo yero nowa, awiya niye gosinowa.</VERS>
      <VERS vnumber="16">Arare abena niye awong arita awong ena Tuwara ge eno nasani awong aune dema buro yero nowa, awong awiya gipu gitau yao ninae yae.</VERS>
      <VERS vnumber="17">Stefanato Fotunatas aune Akaiko awong nana-una kasa yeteya na dubo nana iwaing yetiya. Noeno oko, na niye gatena asinasani mitena awong bumeya na niye gaine yetena.</VERS>
      <VERS vnumber="18">Awong dubo nana aune dubo ninae aune awiya kora yeteya iwaing yetiya. Niye emo ayao awiya gipu iwaing yae.</VERS>
      <VERS vnumber="19">Tuwara dubu Asia provinsra atu nowa amimene niye arugatineya. Akuilato Priska aune Tuwara dubu garo nunato-una atu augatinowa amimene Tuwa eno yawa yawa nasani niye arugatineya.</VERS>
      <VERS vnumber="20">Ge nigao otao mani apakana amimene niye rugatineya. Niye nika niyetope Tuwa eno yawa yawa nasani wawong wina-ini yepu.</VERS>
      <VERS vnumber="21">Na Paulo, na natope niye arugatinasani yazo nana gainena.</VERS>
      <VERS vnumber="22">Zo nung dubo nuna Tuwara-una oko mitiya amimene kowara gerao yaise. O Tuwa nanae, ning bung!</VERS>
      <VERS vnumber="23">Tuwa Yesura mono iwaing mene ninae-una atu mitaise.</VERS>
      <CAPTION vref="24">IGI NAMBA TU PAULO MENE KORINTI EMO ENO GAENA</CAPTION>
      <VERS vnumber="24">Niye Kristo Yesu aune tairo nowa, aeno dubora mono nana mene ninae-una atu teng yero mitaise.\id 2CO NT<style fs="super">0018</style>.2C ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h 2 KORINTI\mt IGI NAMBA TU PAULO MENE KORINTI EMO ENO GAENA\ip\ it Paulo mene Masedonia provinsra atu mitasani aune igi ewiya Tuwara dubu Korinti nape atu nasani nauwa aeno gaena. Korinti awiya Akaya provinsra atu mitauna. Paulo mene susuwa eyao eno igi ewiya gaena: Tito mene Korinti nape atu nawe doro yesese yero Paulo taungno Korinti emora ungwe yenu Paulo mene nigiro eyero gigina ara: “Igi gitau gaewang awiya zazagairo ena mene dubo darawa yewa, arata ena mene dubo oko darawa yao nasani na aposolo me okowa ayero sinowa.” Paulo mene ayero giro nung aposolo me auna susuwa gaya me yaise igi ewiya gaena. Nupema Korinti emo mene moni pu dekaongna gairo Tuwara dubu ena bogamasa awiya soremaese sena. \it*</VERS>
    </CHAPTER>
  </BIBLEBOOK>
  <BIBLEBOOK bnumber="47" bsname="2CO">
    <CHAPTER cnumber="1">
      <VERS vnumber="1">Na Paulo. Na Tuwa Bayaura bera Yesu Kristora aposolo yewang na aune otao naname Timoti, nato Tuwara dubu Korinti nape atu nowa, aune Tuwara emo bauno Akaya provinsra atu nowa, niye aeno igi ewiya gainenato ara.</VERS>
      <VERS vnumber="2">Mama naname Tuwa Bayau aune Tuwa naname Yesu Kristo nunato-una atu bayao monone kasa ye ninae-una gairo mitaise.</VERS>
      <CAPTION vref="3">Paulo mene Tuwa Bayau bowi yena.</CAPTION>
      <VERS vnumber="3">Tuwa naname Yesu Kristora Maung Tuwa Bayau nung awiya bowi yanene. Nung yo-amaora maung aune soreuno korayaora maung yero noiya.</VERS>
      <VERS vnumber="4">Nung yaya-biyaya daigairo nanae-una atu kasa yero noi nae sorepunoiya. Arare Tuwa Bayau mene nae sorepunoiya deka ayero nae otao mani ena yaya-biyayara mokora atu naya giro soremari nenane ara.</VERS>
      <VERS vnumber="5">Yaya-biyaya Kristo mene tauna yaya deka amimene nanae-una atu bainakama kasa yero noiya, deka ayero soremao nuna bainakama amimene nae sorepunoiya.</VERS>
      <VERS vnumber="6">Nanae-una atu yayare dubo minaore kasa yero noiya, awiya ninae-una atu soreuno korayaore mene kasa yaise sero nanae-una atu bere kasa yero noiya. Arata soremao nanae-una atu kasa yero noiya, awiya ninae-una atu dema kasa yaise sero ayero yero noiya. Yayare dubo minaore nanae-una atu kasa yero noiya deka amimene ninae-una atu kasa yero noi niye putoungne dodopinasani soremao dekaongka awiya tapunowa.</VERS>
      <VERS vnumber="7">Arare nae niye eno kotung-katung oko yao, eyero gosinonane ara. Niye yaya-biyaya dipunonane deka ayao dipunasani soremao pupunonane deka ayao dema pupunowa ara.</VERS>
      <CAPTION vref="8">Tuwa mene Paulo otao maine magayaora atu besena.</CAPTION>
      <VERS vnumber="8">Nae Asia provinsra atu yaya-biyaya tame nasani naungwane awiya niye oko gaota nowa, sana nigipu. Atu nona mou-mesayao bainakama nae dimao ine teng oko amimene nanae-una tame witiro patinu nae putoung aung yewangne.</VERS>
      <VERS vnumber="9">Ayero“ Magayaora gerao nenane” ayero sewangne. Arata awiya tebeba oko kasa yena. Putoung nanae ganane wosiro baingtai Tuwa Bayau magayao uwinoi seka yero nowa nung dekaongka awiya tumo diyanenese sero nona awiya nanae-una atu kasa yena ara.</VERS>
      <VERS vnumber="10">Nune nae magayonine sero iwora waweng atu sorero puna, ayero nupema sorero pumariniya. Nung nae sorero pumaise sero nung tumo didinasani nuna-una atu desetitinonane ara.</VERS>
      <VERS vnumber="11">Ayero niye isa mene nae sorepunaya Tuwa Bayau nung mono nuna-una atu mitoiya amimene nae soremai aune emo bauno witao mene soremao nuna nanae-una atu kasa yariniya awiya giro Tuwa Bayau bowi yaese.</VERS>
      <CAPTION vref="12">Paulo mene gitau Korinti emo eno ge iwao ge oko sena.</CAPTION>
      <VERS vnumber="12">Nae nona zo eno naka naetope gosinonane iwaing yero noiya; nupema dubo nanae auna eo yero noiya. Nona awiya eyao era. Nae emora benaungna atu nona zo opene pungyero oko yero nonane. Nae tani iwawaing gege emo bauno enana benaungna atu yero nonane, tani awiya daigati nasani niye eno tani iwaing-kawaing yero nonane. Awiya tawingna kotumao bainakama mitiya auna desetiti nasani okowata, Tuwa Bayaura soremaora atu desetiti nasani ayero yero nonane ara.</VERS>
      <VERS e="14" vnumber="13">Nae ge puingti nasani oko, ge me gege sinasani gainonane zazagairo nigitinowa ara. Niye gitau susuwa nanae maingkoka nigiwa, amaze niye yeme nigiro baingtaese aratapunena. Niye susuwa nanae yeme nigiro baingtiro nae eno yawa yawa yarineya. Deka ayero Tuwa Yesura be baina kasa yai aune nae niye eno yawa yawa yarinenane.</VERS>
      <VERS e="16" vnumber="15">Niye na eno yawa yawa yero nowa ayero kotupunasani giro gitau eyero yari sewang: Na Masedonia provinsra babari sero bere gitau ninae-una buro niye giro aune Masedonia provinsra baungno nete kapetegairo buro niye nupema garinena. Na be etobe ninae-una bumana yawa yawa etobe yarineya ayero sewang. Na ninae-una bere gitau buro aune Masedonia provinsra baungno nete nupema kapetegairo buro ninae-una yana ena mene na kora yero iyengtaya Yudaya tawingna babari sero kotumuwang.</VERS>
      <VERS vnumber="17">Na ayero yari sero aune yangduwang, arare niye na eno eyero sineita, “Paulo nung ge iwao emo. Nung nona yari sero aune dubo eto yero noiya.” Na nona yari sero taung nana gege kotupunasani“ Yore, na yarinena,” nupema, “Aungwa, na oko yarinena,” ayero sinonita? Aung ara.</VERS>
      <VERS vnumber="18">Tuwa Bayau nung ge me saora maung noiya, arare na ge niye eno sinona awiya dubo eto yero nasani“ Yore” asinasani“ Aung” asinasani ayero nasani oko yero nona.</VERS>
      <VERS vnumber="19">Tuwa Bayaura Mani Yesu Kristo, na aune Siluanoto Timoti nae ninae-una atu ge nuna tugata yewangne, nung amimene sero yangduwao emo oko yero noiya. Aung ara. Nung sero dimao emo gege ara.</VERS>
      <VERS vnumber="20">Nona Tuwa Bayau mene yari sinauna awiya Kristora burora atu kasa yero noiya. Aeno name Tuwa Bayaura yazo de ika gatinasani Yesura yazo yau sinasani“ Yore, me yaise,” ayero susuuno sinonane.</VERS>
      <VERS e="22" vnumber="21">Tuwa Bayau nung nuka nutope nae aune niye aune awiya gerao emo nuna Kristo auna-una atu susupunoi me taungno tau yero nonane. Nung nuka nutope Oweno nuna dubo naname-una pugati nasani name dema buro nuna yanenese gerena. Ayero yenu Oweno mene dubo naname zawang yaine yenu Tuwa Bayau mene name mani awiso nuna me gosinoiya. Nupema Oweno pumuwangne awiya nona me baina ago pumanenese sena auna agewa gitau pugaina ara. Arare ago nung nona me baina name eno pugariniya, awiya gosinonane me yero noiya.</VERS>
      <VERS vnumber="23">Na Korinti nape buro niye gona yana dubo minao kasa yoiye sero, na oko bumao yangduwang ara. Na ge memoko sinena, awiya Tuwa Bayau mene gosiniya.</VERS>
      <CAPTION vref="24">Paulo mene Korinti nape oko kapetegao yena auna ge.</CAPTION>
      <VERS vnumber="24">Arare niye tumo diyaora nagibo papatinasani nono yero narinei, auna sao tauyao ge awiya nanae sari oko sinenane. Niye tumo diyaora atu tau yero dodopinowa. Arata ninae-una atu dubora yawa yawa yao kasa yaise sero wina-soreung nasani aune buro yero nonane ara.</VERS>
    </CHAPTER>
    <CHAPTER cnumber="2">
      <VERS vnumber="1">Na ninae-una buro niye gona yero dubo minao nupema niye eno tamoni sero, na kotungno giro oko bumao yangduwang.</VERS>
      <VERS vnumber="2">Nane dubo minao niye eno tamana awe mene dubo minao nana kora yariniye? Na kora yao emo kau yatena. Noeno oko, na dubo minao niye eno tamateni siya, awiya gona yana dubo minarineya amimene nono yero dubo minao nana kora yatei?</VERS>
      <VERS vnumber="3">Ge zo ninae-una atu mitoiya awiya oko kora yao yaya na bumana aune niye nao iwaing okowata, nao meko na eno yaya na dubo minao tamoni sero, na gitau igi gaero ge awiya kora yaya aung yaise sewang ara. Na niye eno eyero kotumuwang tau yena ara: “Ge awiya kora yaya aung yai aune na yawa yawa yarinena. Nupema nane yawa yawa yana aune Korinti emo bauno apakana yawa yawa yarineya.”</VERS>
      <VERS vnumber="4">Na moko nana mene mou yenu niye eno yaya maingkoka oko, yaya bainakama tapunasani zi dema sinasani aune niye eno igi gitau gaewang ara. Awiya niye dubo minao baina tamaese okowata, dubo nana ninae-una tau-tataware yao mitoiya, amaze gaese sero igi awiya gaewang arauwa.</VERS>
      <CAPTION vref="5">Paulo mene Korinti emo zo pasena yena auna pasena yangduwaese sena.</CAPTION>
      <VERS vnumber="5">Ninae-una zo mene dubo minao tauna amimene na eno oko, niye eno dubo minao tauna; nupema na nung gera pugairo ge bainakama sinasani niye apakana aeno tauna ayero oko sarinena. Nung ninae-una ena eno yena ayero sinena.</VERS>
      <VERS vnumber="6">Niye daigairo mene igi nana gitau gaewang awiya giro emo awiya gera pugairo puro daung gaiwa awiya gosinena teng niya.</VERS>
      <VERS vnumber="7">Arare nung pasena nuna eno dubo minaore nete gera yoiye sero, niye pasena nuna yangdotinasani soreuno kora-makora yepu.</VERS>
      <VERS vnumber="8">Aeno niye nupema nung aune otao nasani mono pumaese sinena ara.</VERS>
      <VERS vnumber="9">Na gitau niye gaero gari sero igi gaewang, awiya ge nana apakana dimarineita darinei, awiya gari sero gaewang ara.</VERS>
      <VERS vnumber="10">Niye emo zora pasena yangduwaya na deka ayero pasena nuna yangduwarinena. Pasena yena amimene pasena na eno yena aine niya aeno na pasena awiya yangdotinena. Na pasena nuna yangdotinasani niye kotupunasani Kristora benaungna atu yangdotinena ara.</VERS>
      <VERS vnumber="11">Awiya Sanda mene name puro wosoiye sero, emo auna pasena yangdotinena. Nung name eno meko yari kotupunoiya auna susuwa awiya oko kau nenane.</VERS>
      <CAPTION vref="12">Paulo Troas nape atu Tito kau yero dubo mou yena.</CAPTION>
      <VERS vnumber="12">Na Troas nape kasa yewang Kristora Bowi Iwaing sanese auna nagibo Tuwa mene na eno gipena ara.</VERS>
      <VERS vnumber="13">Arata otao nana Tito nung ninae-una atu mena ozaung oko kapetegao yena, arare na nung kau yero dubo nana mou yenu giro Troas emo yangdoro nung towang atu tamari sero Masedonia provinsra bumuwang ara.</VERS>
      <VERS vnumber="14">Arata Tuwa Bayaura yazo de ika yanene! Nung nae soreuno gitau noi nae Kristora putoung mene iwo nuna puro wowosinonane. Nung nae burora iyengtitinoi bautunonane boingsa sereyao mene garo topetitinoiya ayero ge nuna mene tawing sero topetiro bautunoiya.</VERS>
      <VERS vnumber="15">Nae sere iwaing ine yero nonane. Sere amimene Tuwa Bayaura-una kasa yero noi yupunoi Kristora sere iwaing yero noiya. Sere amimene emo bauno iwaing yaora nagibora atu nowa, arita emo bauno gera yaora nagibora atu nowa, awong auna-una atu kasa yero noiya ara.</VERS>
      <VERS vnumber="16">Arare gera yaora nagibora atu yero nowa awong sere awiya yupunowa nunae-una toitinoi“ Na magayarinena” ayero sinowa ara. Arata iwaingna nagibora atu nowa awong awiya yupunowa mokora toiro nao iwaingna sere ine yero gaitinoi“ Na nao iwaing tamarinena” ayero sinowa ara. Buro ayao ine awiya emo nono yao mene yai teng yariniye?</VERS>
      <CAPTION vref="17">Paulo nung tairo nao seka auna buro-mani yero nauna.</CAPTION>
      <VERS vnumber="17">Nae dubo dekaongka yero nasani Tuwa Bayaura berata Tuwa Bayaura ditira Kristora-una desetiti nasani ge tugata yero nonane, nae ayao amimene gege buro awiya yao teng niya. Nae emo daigairo mene yero nowa ayero oko yero nonane. Awong Tuwa Bayaura ge tugata yaora buro awiya gosinowa moni tamaora buro nunae ine yero noiya.</VERS>
    </CHAPTER>
    <CHAPTER cnumber="3">
      <VERS vnumber="1">Na naka natope ge ayero sesena awiya giro niye na taung nupema puro wiwitinena ayero sarineita? Ayero oko sepu. Emo ena mene ninae-una buro kasa yero awong gaya iwaing yaese sero susuwa nunae keregaora igi emo ena mene gitau gaewa amaze niye gipinowa, ayero yanese sineita? Nupema susuwa nana keregaora igi nika niyetope gaero pugaiwa awiya gipana gari sineita?</VERS>
      <VERS vnumber="2">Ayero oko yarinena. Noeno oko, yazo nana de ika gaora igi awiya niye ara. Ge awiya dubo nana-una pugainu mitoiya. Nupema emo bauno apakana amimene ge awiya gosinowa ara.</VERS>
      <VERS vnumber="3">Na ninae-una atu buro yewang niye ge nigiro igi nana ine yewa ara. Igi awiya Kristo mene gaena, auna susuwa daung-mokera mitiya ara. Nung igi awiya ink mene oko, Tuwa Bayau putoung Owenone mene gaena. Nupema daba tame oko, emo baunona dube atu gaena ara.</VERS>
      <VERS vnumber="4">Na buro nana-una ge eyero sinena, noeno oko, na Kristora-una atu adungno desetiti nasani Tuwa Bayau tumo didinona.</VERS>
      <VERS vnumber="5">“Na buro me yero nona kasa yero noiya,” ayero sero kotungno ayero yao auna putoung nana oko mitiya. Buro yao teng yaora putoung nana awiya Tuwa Bayaura-una atu gege butunoiya.</VERS>
      <VERS vnumber="6">Nune na puro tairo nao sekara buro yao teng yaora putoung awiya pugaina. Awiya sao tauyao ge gayao mitiya auna buro okowata, Owenona buro ara. Mosera ge gayao mene name eno magayao tapunoiya. Arata Oweno mene zo name naora gegeregatinoiya.</VERS>
      <VERS vnumber="7">Gitau Tuwa Bayau mene sao tauyao ge nuna daba tame atu gaenu Mose mene puro emo bauno eno pugaina ara. Nung awong eno pugatinenu Tuwa Bayaura waegao bainakama waegainu Mosera benaung waegaine yena. Benaung nuna-una waegao awiya wosiro aung yari sero yero nauna arata saineba Isreli emo bauno mene diti yero nung gaine yao awiya teng oko yewa. Sao tauyao ge dimaora buro mene magayao tapunoiya. Buro amimene Tuwa Bayaura waegaore kasa yena.</VERS>
      <VERS vnumber="8">Arare Owenona buro nao tapunoiya amimene sao tauyao ge dimaora buro awiya daigatinasani waegao bainakamane kasa yero noiya ara.</VERS>
      <VERS vnumber="9">Buro magayao tapunoiya amimene waegaore kasa yena. Arata pewayero nao tapunoiya amimene zo waegao bainakamane kasa yero noiya ara.</VERS>
      <VERS vnumber="10">Buro matura waegao awiya buro sekara waegao bainakama mene worinoi putoung wowosinoiya ara.</VERS>
      <VERS vnumber="11">Buro matu mitete aung-kamore yaise sao amimene gitau waegaore kasa yena ara. Arata buro seka mitao gege mitao auna waegao amimene zo bainakama niya.</VERS>
      <VERS vnumber="12">Buro sekara waegao mitao gege mitariniya, ayero nigitinonane. Arare nae awang nasani ge puingti nasani oko, tau yero ge puro pu daung gatinasani buro yero nonane.</VERS>
      <VERS vnumber="13">Ayero nasani Mose mene yena ayero oko yero nonane. Nung benaung nuna-una waegao aung nauna auna susuwa awiya Isreli emo bauno mene gowi sero, nung mo mene benaung nuna worero puro nasani nauna ara. <NOTE type="study">+  3:13  Benaung worao. Mose mene Sinai diri atu mitinu Tuwa Bayau mene sao tauyao ge nung eno pugaina be aune Tuwa Bayaura simao waegaore mene suwaye Mosera benaugna gainu nung diri yangdoro wosinu aune Isreli emo bauno mene benaung nuna gao ine teng oko yena. Noeno oko, benaung nuna waegatinauna. Arare nung emo bauno eno Tuwara ge sero aune ago benaung nuna mo mene worero yero nauna. Nupema be nung Tuwa Bayau aune dema ge wina-se yari yero giro mo awiya dutugairo yangdoro aune Tuwa Bayaura benaungna kasa yero nauna.</NOTE></VERS>
      <VERS vnumber="14">Awong dubora diti awena oko zawagao yewa deka ayero yeme ena mene neya. Dubora diti nunae awiya mo mene worero mitoiya ayero mitiya ara. Arare awong tairo nao matura ge awiya zazagatinasani oko giro baingtitinowa ara. Susuwa ewiya oko keregao gao yero nowa: Kristo mene tairo nao matura buro yero besugainu aung yena.</VERS>
      <VERS vnumber="15">Awong be yeme eune Mosera ge gayao zazagatinowa awiya mo mene dubora diti nunae worero mitoiya aine ara.</VERS>
      <VERS vnumber="16">Ge gayao zo eyero mitiya era, “Mose nung emo bauno ge tugata yero aune kapetegairo Tuwara-una babari sero mo awiya besinauna.” Arare deka ayao ine awong dubo darawa yero Tuwa tumo diyaya aune mo dubora diti worero mitoiya awiya besariniya ara.</VERS>
      <VERS vnumber="17">Ge gayao amimene“ Tuwa” ayero sinoiya, awiya Oweno eno sinoiya ara. Arare Tuwara Oweno mene emo zora-una toiro mitai aune emo amimene dubora diti woraora mo aung nariniya.</VERS>
      <CAPTION vref="18">Bowi Iwaingna waegao awiya worao aung.</CAPTION>
      <VERS vnumber="18">Name ge nigao apakana awiya diti benaungne naname woraora mo aung ara, arare Tuwara waegao mene name gaitinoi benaung naname mene waegao nuna awiya asisi mene peperi-peperi yaine yero noiya. Arare name Tuwara waegao anuwing nasani yero nonane Oweno nuna mene name sorepunoi Tuwa ine kasa yerota kasa yero ayero nasani bautunasani nonane.</VERS>
    </CHAPTER>
    <CHAPTER cnumber="4">
      <VERS vnumber="1">Tuwa nung na ao-diro aposolo buro ewiya na eno sena, arare na oko iyangsao yero nona.</VERS>
      <VERS vnumber="2">Ayero nasani nona meko meng gaore pungyero yao awiya puro pu bautara gairo yero nona ara. Ayero na emo oko etegatinona. Na Tuwa Bayaura ge oko darawa yero sisigatinona. Aung ara. Na Tuwa Bayaura benaungna ge nuna keregatinasani emo bauno apakanana dubo uwinona susuwa nana gosinowa ara.</VERS>
      <VERS vnumber="3">Bowi Iwaing sinona awiya emo bauno ena awong kowa iyaore auna nagibo papatinowa amimene gosinowa oko kasa yero noiya. Awiya nona ena mo mene worinowa mitoiya aine noiya.</VERS>
      <VERS vnumber="4">Awong tumo diyao aung amimene Bowi Iwaingna waegao gowi sero, tawingna tuwa Sanda mene kotumao nunae sisigatinoi diti guma yao mene yaine nasani yero nowa. Kristo nung Tuwa Bayaura same yero noiya, arare Bowi Iwaing awiya Kristora simao waegaore auna ge ara.</VERS>
      <VERS vnumber="5">Na ge sinona awiya ge nana amaze oko niye eno tugata yero nona. Yesu Kristo nung Tuwa naname, arata na awiya Yesu eno soumani ninae gege yero nona, susuwa awiya niye eno tugata yero nona ara.</VERS>
      <VERS vnumber="6">Tuwa Bayau nung gitau otu zayaora atu tawing mumene auna atu waegao kasa yaise senu kasa yena deka amimene senu dubora diti nana waegaina. Waegaora susuwa eyao era: Na Kristora diti benaungne gosinasani Tuwa Bayaura simao waegaore giro baingtiwang ara.</VERS>
      <CAPTION vref="7">Nona mou-mesayao mene Paulora tumo diyao oko besena.</CAPTION>
      <VERS vnumber="7">Putoung puro buro yero nona awiya emora putoung daigatinoiya. Arare putoung awiya nana okowata, Tuwa Bayaura putoung maze kereganese sero nung waegao nuna iwaing awiya pugainu na au iyangyao ine auna mokora atu mitoiya ara.</VERS>
      <VERS vnumber="8">Iwo mene na zipunowa, arata na oko iniro sanitinowa. Zipunowa na dubo eto yero nona, arata na oko dubo mininona.</VERS>
      <VERS vnumber="9">Iwo mene na tuninowa, arata Tuwa Bayau mene na oko dotinoiya. Dedunowa zuzunona, arata na oko meko yero nona.</VERS>
      <VERS vnumber="10">Yesu gera yewa deka ayero emo ena mene be giti na gera yari yero nowa. Awiya Yesu iropuro noiya auna putoung amaze taung nana-una atu kasa yai gaese Tuwa Bayau mene nigina teng na eno ayero yero nowa ara.</VERS>
      <VERS vnumber="11">Na Yesura buro-mani yero nona, susuwa aeno emo na dari yero nowa. Awiya Yesura nao taung aingso nana magayaora gerao auna atu kasa daung yaise Tuwa Bayau mene nigina teng na eno ayero yero nowa.</VERS>
      <VERS vnumber="12">Arare susuwa eyero mitiya era: Awong na dari yero nowata Yesura putoung mene nana-una atu kasa daung noi niye giro dubo darawa yero nao me tapunowa.</VERS>
      <VERS vnumber="13">Dawidi mene ge zo eyero sero gaenu mitoiya era, Na Tuwa tumo didinona, arare na ge sewang. Na deka ayero tumo diyao ayao ine puro yero nona, arare na Tuwara ge tugata yero nona ara.</VERS>
      <VERS vnumber="14">Na eyero gosinona ara: Tuwa Bayau Tuwa Yesu uwenu seka yena deka amimene na Yesura-una susuuno yero nona aeno na nupema uwai seka yero iropana niye aune dema nuna benaungna atu pugariniya ara.</VERS>
      <VERS vnumber="15">Na mou apakana awiya niye eno eyero kotupunasani dipunona: Ge mene wisika sero bautunai emo sayao oko mene nigitinasani Tuwa Bayau bowi yaya yazo bowire nuna mene bainakama yaise.</VERS>
      <CAPTION vref="16">Tawingna yaya dubo minaore awiya nona wosao gege.</CAPTION>
      <VERS vnumber="16">Na ayero sinasani putoung oko kau yero nona. Taung aingso nana wowosinoiya, arata ititi nana mene zo be giti iwaing sekawa nupema kasa yetiya ayao ine yero noiya ara.</VERS>
      <VERS vnumber="17">Tawingna yaya dubo minaore nana awiya wosao, be apungkaka gege mitariniya. Yaya amimene simao waegaore witao nibamu mitao gege mitao amaze na eno tapunoiya. Simao waegaore amimene tawingna yaya dubo minaore awiya daigairo bainakama nibamu yariniya.</VERS>
      <CAPTION vref="18">Paulo mene uriti taung pari sero yawa yawa yena.</CAPTION>
      <VERS vnumber="18">Na dubo nana awiya nona daung diti moko mene gao auna oko pugatinona. Na dubo nana awiya nona diti moko mene gao ine teng oko auna atu pugairo yero nona. Noeno oko, nona daung mitoi gosinonane amimene mitete oko mitariniya. Arata nona diti mene gao ine teng oko amimene zo mitao gege mitariniya.</VERS>
    </CHAPTER>
    <CHAPTER cnumber="5">
      <VERS vnumber="1">Na eyero gosinona: Tawingna taung aingso nana awiya kouboga ine gege ara. Arare kouboga ewiya kasai aune Tuwa Bayau mene uritira garo tauyao zo na eno tamariniya. Garo awiya uritira atu tau-tataware yero mitao gege mitariniya.</VERS>
      <VERS vnumber="2">Arare garo uritira atu mitiya amaze na eno wosogaise yowe-mawe sinasani yero nona ara.</VERS>
      <VERS vnumber="3">Ago ititi nana mene garo tauyao aung noiye sero, uriti taung tauyao wosogaise sinona.</VERS>
      <VERS vnumber="4">Na tawing taung puro yero nona auna teng yayare dubo minaore nasani oena paena yero nona. Na taung aingso nana yangdoro aung nari oko aratapunona. Na uriti taung seka awiya wosogai pumari sero aratapunona. Ayero nasani tawing taung wurupaora gerao awiya aung yai uriti taung nao me iwaingna gerao amimene ititi nana dowero puro mitaise sinona.</VERS>
      <VERS vnumber="5">Tuwa Bayau mene ititi naname-una wori seka ayero kasa yaise sosenu mitoiya. Susuwa awiya ganane kasa yaise sero nung Oweno nuna name eno bere gitau iyengtinu buna.</VERS>
      <VERS vnumber="6">Na aeno tau yero nasani yero nona. Anasani eyero gosinona: Tawingna taung aingso mene napo susuwa nana ine noi yero nona auna teng Tuwara napo kau yero nona.</VERS>
      <VERS vnumber="7">Awiya eyao eno: Be yeme eune diti moko nana mene gosinona aeno oko, tumo diyao nana auna teng yero nona.</VERS>
      <VERS vnumber="8">Na nupema sinena. Na tauyero nasani yero nona. Anasani tawing taung puro nao awiya ara baina oko tapunona. Arata tawing taung yangdoro Tuwara nape atu nao ami zo ara bainakama tapunona.</VERS>
      <VERS vnumber="9">Arare nao awiya Tuwara nape atuta esewa tawingna narineni, awiya eyero kotupunasani aeno tau yero nona ara: “Etutero nana Tuwa mene gai teng yaise.”</VERS>
      <VERS vnumber="10">Noeno oko, name apakana nete Kristora kotora atu daung mokera dopanenese sao mitiya. Ayero dopanane aune tawing taung puro nasani nao yewangne awiya iwaingta meko naungwine auna abena teng pugai tere-tare pumarinenane ara.</VERS>
      <CAPTION vref="11">Name Tuwa Bayau aune dema otao yero nonane auna ge.</CAPTION>
      <VERS vnumber="11">Na Tuwa awang nasani emo bauno mene na gaya aposolo me yari sero awong eno susuwa nana sero keregatinona. Arata susuwa nana awiya Tuwa Bayaura ditira atu daung mokera mitoiya. Deka ayero ninae-una atu daung mokera mitoi gosinowita nowa.</VERS>
      <VERS vnumber="12">Na ayero sana nigaya nane taung nupema puro wiwitinasani ge sinena ayero oko yaise. Niye yazo nana iwaing yaise sero ge kau yowi sero, na susuwa nana amaze niye tugata nena era. Nupema emo ena mene moko nunae-una oko, yazo nunae gege eno taung puro wiwitinowa, emo ayao auna ge puro wosaese susuwa nana maze niye tugata nena era.</VERS>
      <VERS vnumber="13">Na dau ge sero nona, ayero sineita? Awiya Tuwa Bayaura bowi kasa yaise aeno yero nona. Arata niye ena mene na kotumaora yero nona, ayero sinowa. Awiya niye iwaing yaese aeno yero nona.</VERS>
      <VERS vnumber="14">Kristora dubora mono mene dubo nana uwinoi buro yero nona. Awiya noeno oko, na eyero gosinona: Dekaongka mene name apakana auna abena magayena, arare apakana amimene magayewangne aine niya ara.</VERS>
      <VERS vnumber="15">Abena naname magayena awiya susuwa euna: Nonane awiya aratamao naname-una oko, abena naname magayero seka yero iropuna awiya nung kotupunasani nanenese aeno abena naname magayena.</VERS>
      <VERS vnumber="16">Gitau na emora susuwa gari sero emo witaota wosao i, awiya gosinasani awong awega-ziwega yero nasani naungwa. Arata name apakana magayewangne ayao ine niya, arare yeme awiya na emora susuwa gari sero emo witaota wosao i, awiya gege gosinasani oko awega-ziwega yero nona. Na gitau Kristora bowi ge gege nigiti nasani ge awiya nigiwang wosao yena ara. Arata yeme zo na bowi nuna-una susuwa gosinena kasa niya.</VERS>
      <VERS vnumber="17">Arare emo zo Kristora-una atu susupunoiya nung emo sekawa nupema kasa yetiya ayao ine yero noiya. Awiya nuna-una atu nao matu aung yenu nao seka kasa yena!</VERS>
      <VERS vnumber="18">Tani ayao awiya Tuwa Bayau mene yero noiya. Name gitau nung iwo yero nasani naungwane, arata nune Kristo name eno i pasaora atu magayena aeno gege name otao yena ara. Ayero yero name Tuwa Bayau aune otao yaora bowi tugata yao auna buro nae eno pugaina ara.</VERS>
      <VERS vnumber="19">Ge tugata yanenese sena awiya eyero mitiya: Tuwa Bayau nung Kristo name eno i pasaora atu magayena aeno gege tawing emo bauno name otao yena ara. Ayero nasani pasena naname yangduna ara. Nung otao-gamao yaora bowi sao auna buro awiya wawong nanae-una pugaina ara.</VERS>
      <VERS vnumber="20">Arare nae Kristora bowi sao emo yero nonane. Arare ge sinonane Tuwa Bayau mene emo bauno yau sinoiya. Nae Kristora bera emo bauno eno isa eyero sinonane, “Niye Tuwa Bayau aune dema otao-gamao yepu.”</VERS>
      <VERS vnumber="21">Kristo nung pasena aung. Arata Tuwa Bayau mene name eno pasena naname-una abena mouyao awiya Kristo eno pugainu diuna ara. Awiya name Kristora-una susuuno Tuwa Bayaura dang dubu yero nanenese ayero yena ara.</VERS>
    </CHAPTER>
    <CHAPTER cnumber="6">
      <VERS vnumber="1">Na Tuwa Bayaura buro-mani yero nona amimene niye eno isa sinasani ge eyero tugata nena: Tuwa Bayaura soremao niye eno pugao awiya me aung oko yaise.</VERS>
      <VERS vnumber="2">Tuwa Bayaura ge zo eyero mitiya era: “Na soremao bera atu ge nina nigiwang. Na korayao bera atu ning soremuwang.” Arare sana nigipu. Soremao be awiya era. Korayao be awiya era.</VERS>
      <CAPTION vref="3">Paulo nung aposolo buro nasani yaya tame nauna.</CAPTION>
      <VERS vnumber="3">Arare emo mene buro yao nana gaya meko yao eno, na etutero yero nona. Awiya nao nana mene te gayaora nona zo ine yai emo zo mene Tuwara nagibo patari sero nete te gaero zuwero meko yao eno, na ayero yero nona ara.</VERS>
      <VERS vnumber="4">Na Tuwa Bayaura buro emo yero nona auna susuwa keregana gaese nao eyero yero nona ara: Yayara mokora atu dubo eo yaore yero nona; yayare dubo minaora tame atu yero nona; awang yao mokora atu yero nona;</VERS>
      <VERS vnumber="5">taung nana dero betero nowa; bunao gare pugatinowa mitona; iwora towang atu yero nona; burora yaya tapunona; pingne buro yero nasani auriti oko awao seka mitona iya gatinoiya; nona minao aung yero nona;</VERS>
      <VERS vnumber="6">pasena aung etutero nona; kotumaore dubo-ozaore yero nona; otao mani eno mono pupunona; na burora putoung Oweno mene pugatinoiya amaze puro nona; dubora mono mere yero nona;</VERS>
      <VERS vnumber="7">ge me susuware sinona; Tuwa Bayaura putoungne yero nona; Tuwa Bayau na kora yenu iwaing yewang, arare na etutero naora gi bemine puro yero nona.</VERS>
      <VERS vnumber="8">Ena mene yazo nana de ika gatinowa, arata ena mene yazo nana dena-betena yero nowa. Ena mene na eno ge bautara sinowa, arata ena mene na bowi yero nowa. Ena mene na ge iwao ge sao emo ayero sinowa, arata na ge me gege sinona.</VERS>
      <VERS vnumber="9">Ena mene susuwa nana kau yero nasani na bogamasa ayero sero giro diti ewe yero nowa, arata ena mene susuwa nana giro baingtiro na aratapunowa. Ena mene na eno eyero sinowa, “Nung magayariniya.” Arata gipu! Na kara yero nona era. Tuwa Bayau mene na kora yari dedunoiya, arata na oko dedunoi maganona.</VERS>
      <VERS vnumber="10">Na dubo minaore yero nona, arata saineba yawa yawa yero nona. Na bogamasa ine yero nona, arata saineba na wau me baina emo daigairo eno pugatinona. Na wawong usa yero nona, arata saineba na nona apakana auna maung yero nona.</VERS>
      <VERS vnumber="11">O Korinti emo mani, dubo nana ninae-una atu tau-tataware yero mitiya, arare ge daung mokera sinena ara.</VERS>
      <VERS vnumber="12">Dubo nana ninae-una atu tau-tataware yero mitoiya, arata abena dubo ninae mene na oko kotumao yero nowa.</VERS>
      <VERS vnumber="13">Arare mani awiso nana, na niye tugata yane. Niye abena nana pugatinasani dubo ninae na eno bainakama pugaipu mitae.</VERS>
      <CAPTION vref="14">Mekore Iwaingne awongto otao oko yarineyato.</CAPTION>
      <VERS vnumber="14">Niye buro yari sero diga emo niye soremaese dubo dekaongka tiro oko sae. Iwaingne mekore awongto nono yero otao yarineito? Nupema waegaore mumene nono yero tayarineito?</VERS>
      <VERS vnumber="15">Kristoto Sanda awongto nono yero dubo dekaongka yarineito? Ge nigaore digare awong nono yero dubo dekaongka yarinei?</VERS>
      <VERS vnumber="16">Name Tuwa Bayau putoungne auna ibu yero nonane amimene bui ibura nona puro nanane teng yarinita? Aung ara. Tuwa Bayau mene eyero sena, Na nunae towang atu nasani mitao-masi yarinena ara. Ayero nasani Tuwa nunae yana awong emo bauno dubu nana yero narineya ara.</VERS>
      <VERS vnumber="17">Arare diga dubu yangdoro bauta potero ewe naese sinena. Ayero nasani nona meko zo oko inipu. Ayero yaya nane niye masi zuwero</VERS>
      <VERS vnumber="18">niye maung yana niye emodi baunodi nana yero narineya. Tuwa putoung bainakamane mene ayero siniya arauwa.</VERS>
    </CHAPTER>
    <CHAPTER cnumber="7">
      <VERS vnumber="1">Otao mani, Tuwa Bayau mene ge awiya name eno sena, arare nona meko mene dubo taungne naname beingti yero noiya awiya teng saepu pewa yae. Ayero Tuwa Bayau awang yero nasani dubo pewa yaore nanene.</VERS>
      <CAPTION vref="2">Paulo mene Korinti emora ge nigiro yawa yawa yena.</CAPTION>
      <VERS vnumber="2">Niye dubo ninae nana-una atu pugaipu mitae. Na ninae-una zo eno nona meko zo oko yewang. Na ninae-una zora nona gera-gaira oko yewang. Na ninae-una zora nona zuma aung oko pumuwang.</VERS>
      <VERS vnumber="3">Na ge awiya niye gona nasani oko sinena. Na mena niye eno eyero sesena, “Dubo nana ninae-una atu tau-tataware yero mitoiya.” Tayao naname iwaing nibamu ware name tairo dema magayari yaine ayero nonane.</VERS>
      <VERS vnumber="4">Na niye eno dubo eo yaore yero nona. Na niye eno yawa yawa ewe zo yero nona ara. Arare na yayare dubo minaore auna tame atu nasani niye kotupunona moko nana yawa yawa bainakama kasa yero noiya.</VERS>
      <VERS vnumber="5">Na Troas napo yangdoro Masedonia provinsra buro kasa yewang, arata saineba, taung nana mene oregao maingkoka oko pumao. Etu taungna iwo aune mokora awang yao aune mene kasa yero na kaputinasani naunu yero naungwa.</VERS>
      <VERS vnumber="6">Tuwa nung emo dubo minaore yo-amaore yero nowa emo ayao awiya onggo sero sorepunoiya amimene na soremari sero Tito iyengtinu buro nana-una atu kasa yena.</VERS>
      <VERS vnumber="7">Ayero na soreuna awiya Tito nana-una atu kasa yena aeno gege oko, niye nao iwaing nung eno yewa auna bowi puro buro kasa yero senu nigiwang amimene dema na soreuna. Niye na nupema gari kotung-katung yero nasani nowa; niye na eno zire-buware yero nasani dubo minaore nowa; niye yazo nana de ika gari sero putoung yero nowa—ungwe amaze na eno yenu nigiro yawa yawa bainakama yewang ara.</VERS>
      <VERS vnumber="8">Na gitau igi zo gaero niye eno pugaingwa amimene dubo minao niye eno taunuta, ayero sero na gitau dubo mou tamuwang. Arata yeme zo na dubo mou oko niya. Igi nana mene dubo minao niye eno taunu niye be apungka gege dubo minao mokora atu nauwa, awiya yeme gosinena.</VERS>
      <VERS vnumber="9">Na igi awiya gitau gaewang aeno yeme yawa yawa nena. Awiya igi amimene dubo minao niye eno tauna auna okowata, dubo minao mene niye eno dubo darawa yao tauna, auna yawa yawa nena. Dubo minao awiya Tuwa Bayau mene niginu tamuwa, arare ge nana mene dubo ninae oko sisigaina.</VERS>
      <VERS vnumber="10">Dubo minao Tuwa Bayau mene nigitinoi kasa yero noiya amimene dubo darawa yao tapunoi emo bauno iwaing yero nowa ara. Arare zo nung dubo darawa yero iwaing yariniya amimene yawa yawa yariniya. Arata emo bauno Tuwa Bayau oko tumo diyao yero nowa auna dubo minao mene magayao gege tapunoiya ara.</VERS>
      <VERS vnumber="11">Susuwa ayero mitiya, arare dubo minao Tuwa Bayau mene niye eno tauna amimene yenu ninae-una atu me eto gege okowata, me ewezo kasa yena. Dubo minao amimene yai niye yazo ninae mena ozaung kora yaya iwaing yaise niye ato sineya; pasena emo musugari sineya; abena ninae awang nasani na nupema gari sineya; ge ninae mena kora yari sineya; emo pasena yena auna abena pugari sineya—susuwa ayao awiya dubo minao mene yenu kasa yena. Niye ayero nasani ge apakana kora yeteya ge zo ninae-una atu oko mitiya auna susuwa keregatineya ara.</VERS>
      <VERS vnumber="12">Gitau niye eno igi gaewang, awiya emo pasena otao eno yenu otao dubo mou yena awongto eno gege oko, niye na oko yangduwao Tuwa Bayaura benaungna otao nana yero nowa auna susuwa kasa yai gaese niye eno gaewang ara.</VERS>
      <VERS vnumber="13">Niye ge nana nigiro ayero yewa aeno dubo nana iwaing yena. Dubo nana iwaing yena awiya gege okowata, niye Tito dubo iwaing yaise nao yewa nung yawa yawa nasani kapetegairo senu na nigiro yawa yawa bainakama yewang.</VERS>
      <VERS vnumber="14">Na gitau yazo ninae de ika gatinasani Tito tugata yewang ara. Arare nung buro ninae-una atu kasa yenu samo dao buro yewa amimene ge nana awiya ge iwao oko yena. Na ge me gege niye eno sinona, deka ayero susuwa ninae Tito eno sewang, awiya me gege yena ara.</VERS>
      <VERS vnumber="15">Tito nung ninae-una bunu niye apakana awang yero nung kora yero nasani ge nanato dimuwa, awiya kotupunasani dubo nuna ninae-una tau-tataware yero mitiya ara.</VERS>
      <CAPTION vref="16">Ge nigao dubu ena mene otao mani soremuwa.</CAPTION>
      <VERS vnumber="16">Niye yeme tani iwaing gege yero nasani narineya, ayero kotupunasani yawa yawa nena.</VERS>
    </CHAPTER>
    <CHAPTER cnumber="8">
      <VERS vnumber="1">Otao mani, Tuwara dubu Masedonia provinsra atu nowa awong eno Tuwa Bayau mene mono pumaora putoung pugaina auna ge sanane nigipu.</VERS>
      <VERS e="4" vnumber="2">Tuwara dubu ena mene Tuwara dubu Yudaya tawingna atu soremao aung bogamasa ine yero nowa awong awiya soremari sero moni pu dekaongna gatinowa. Arare Tuwara dubu Masedonia provinsra atu mitowa amimene yaya-biyaya bainakama auna tame atu nasani bogamasa ine yero nowa, arata saineba gera yawa yawa bainakama nunae-una atu mitiya, arare awong otao mani ena eno mono pupunasani moni mene soremari sero sosero kora yero pugaiwa be kiziba gairo yasa gaina. Na awong eyero giro baingtitinena: awong nuka nuyetope eo yero kotumao nunae dekaongka yero nona pugaora putoung nunae teng mitoiya, arare nona pugaora putoung nunae awiya daigatinasani bainakama pugaiwa ara. Awong dubu awiya soremari sero nae niganenese isa tau-tataware yao sewa.</VERS>
      <VERS vnumber="5">“Awong moni maingkoka ine pugarineita,” ayero sewangne. Arata aung ara. Awong bere gitau dubo nunae Tuwa eno pugairo aune Tuwa Bayaura ara tamao ago nasani dubo nunae nae eno dema pugaiwa ara.</VERS>
      <VERS vnumber="6">Awong ayero yewa, arare Tito mene ninae-una atu moni pu dekaongna gaora buro zayero yero nete agewa yangduna, awiya besugaise sinenane ara.</VERS>
      <VERS vnumber="7">Tumo diyaore nao auna putoung, ge tugata yaora putoung, gera susuwa giro baingtaora putoung, burora putoung, dubora mono nae eno pumao auna putoung—nao ayao auna putoung ninae-una atu zapunoiya, arare bogamasa soremaora putoung awiya dema ninae-una atu zamai aune niye dubo eo yaore dubu bogamasa ine yero Yudaya tawingna atu nowa aeno moni ewezo gurutu yepu.</VERS>
      <VERS vnumber="8">Na sao tauyao ge niye eno oko pugatinena. Arata Tuwara dubu ena mene buro amaze yari sero aratapuneya, arare ninae-una atu dubora mono bainakama mitita, auna susuwa kasa yaise sinena ara.</VERS>
      <VERS vnumber="9">Niye Tuwa naname Yesu Kristo mono iwaing nuna auna bowi nigitinowa. Nung zamena simena bainane mene niye eno bogamasa ine yena. Nung bogamasa ine yena awiya niye zamena simenane yaese ayero yena ara.</VERS>
      <VERS vnumber="10">Arare na ge ewiya tebeba niye tugata nena. Niye dubu ena gitau yero nasani dawang matura atu moni pu dekaongna gari sero eo yero buro zayewa,</VERS>
      <VERS vnumber="11">amaze susuuno yero besugaipu. Ayero yaya buro yero besugaora eo yao ninae mene buro zayaora eo yao ninae auna teng yariniya. Moni pugaora putoung ninae-una atu mitiya, auna teng pugaipu.</VERS>
      <VERS vnumber="12">Zo nung nona pugari eo yero niya amimene nona pugaora putoung nuna-una mitiya auna teng nona pugai Tuwa Bayau mene gai teng yariniya. Nona nuna-una oko mitiya auna teng pugaise sao oko mitiya.</VERS>
      <VERS vnumber="13">Ena mene taung bisi saore naya niye yaya dokowang yao tamaese oko sinena.</VERS>
      <VERS vnumber="14">Yeme eune zamena simena ninae-una atu mitiya aeno niye awong dora botiyo mokora miteya awiya soremaese sinena. Nete ago zamena simena awena-una atu kasa yai niye dora botiyo mokora mitaya niye soremarineya aeno sinena.</VERS>
      <VERS vnumber="15">Gitau Yuda emo wina-soreung nauwa auna ge gayao zo eyero mitiya era, Nona daigairo gurutu yena nung emo zamena simenane oko yena. Nupema nona eto gege gurutu yena amimene nuna-una atu dora botiyo oko kasa yena. Arare niye deka ayero wina-soreung nasani neupu.</VERS>
      <CAPTION vref="16">Paulo mene Tito aune otao nuna etobe Korinti nape iyengtari sero ge nunae gaena.</CAPTION>
      <VERS vnumber="16">Tuwa Bayau nung Tito yo dubo uwenu na niye eno yawa yawa bainakama yero nona deka ayero nune yero niya ara. Arare na Tuwa Bayau eno dange sinena.</VERS>
      <VERS vnumber="17">Nung ninae-una baise sesena nigiya. A gege okowata, ninae-una bumari eo yero baingtiro kotumao nuna ninae-una butuniya ara.</VERS>
      <VERS vnumber="18">Ge nigao otao nanae zo Tuwara Bowi Iwaing tugata noi Tuwara dubu apakana nung giro aratapunowa, nung dema iyengtena butuneyato ara.</VERS>
      <VERS vnumber="19">Tuwara dubu apakana awong emo awiya na aune dema nasani moni pu dekaongna gaora buro na soremaise sewa kasa yena. Arare na moni pu dekaongna gaora buro yero nona, awiya ena mene Tuwa bowi yaese, o emo bogamasa soremari eo yero nona auna susuwa awiya keregari sero yero nona.</VERS>
      <VERS vnumber="20">Zo mene ge iwinasani na moni ewiya eno na gera pugoiye sero, moni baina awiya diya wina-ye nasani puro pu dekaongna gatinonane ara.</VERS>
      <VERS vnumber="21">Nae nona yanane Tuwa mene gege gai iwaing yaise okowata, emo mene dema gaya iwaing yaise sinonane.</VERS>
      <VERS vnumber="22">Na awongto aune otao naname zo dema iyengtena butuneya ara. Emo awiya be ena burora gaero gari yero nonane nung emo tau yao auna susuwa kasa yero noiya ara. Nung kara niye eno yawa yawa yero nasani burora tau yero noiya ara.</VERS>
      <VERS vnumber="23">Niye Tito giro eyero sepu, “Nung Paulora wati mugo. Awongto buro-mani nanae yero nowato.” Nupema otao naname etobe awiya giro eyero sepu, “Awongto Tuwara dubu mene iyengtitineya ara. Awongto Kristora yazo de ika gatinowato.”</VERS>
      <CAPTION vref="24">Moni gitau pugairo sosaese sena.</CAPTION>
      <VERS vnumber="24">Na yazo ninae de ika gatinona auna ge awiya me yaise emo ayao mene ninae-una bumaya otao-gamao yepu Tuwara dubu ena mene nigae.</VERS>
    </CHAPTER>
    <CHAPTER cnumber="9">
      <VERS vnumber="1">Tuwara dubu ena sorepu nasani moni pugaora buro awiya gosinowa, aeno na ge daigairo niye eno oko gayarinena.</VERS>
      <VERS vnumber="2">Niye buro awiya yari eo yero neya, awiya gosinona, arare na yazo ninae de ika gatinasani Masedonia emo bauno eno eyero sinona, “Tuwara dubu Akaya <NOTE type="study">+  9:2  Akaya. Korinti napo awiya Akaya provinsra napo baina.</NOTE> provinsra atu nowa amimene moni pugaora buro awiya dawang matura atu zayero sosewa mitoiya.” Bowi ninae amimene emo ena dubu bainakama awiya uweti buro auna eo neya era.</VERS>
      <VERS vnumber="3">Na niye bowi nasani ge sewang ge awiya ge iwao yoiye sero, otao mani nana iyengtena butuneya ara. Awiya niye moni sosero kora yero pugaiwa mitoiya ayero sewang, awiya me yaise sero iyengtena butuneyaara.</VERS>
      <VERS vnumber="4">Na naka natope ago Masedonia emo enane dema bumana niye moni oko sosao yero tebeba mitaya gaya ge nana ge iwao yai na meng gatinana deka ayero niye dema meng gowi sero.</VERS>
      <VERS vnumber="5">Aeno emo ato sesena gitau butuneya ara. Buro kasa yaya giro bogamasa soremaora moni baina pugari sero na eno sewa awiya gitau pugairo sosero kora yepu mitae. Moni awiya dubo moure oko, dubo iwaingne pugaese sinena.</VERS>
      <VERS vnumber="6">Eyero sinena era: Zo nung nona we eto gege urariniya amimene nona eto gege minariniya. Zo nung nona we daigairo urariniya amimene nona daigairo mininasani nariniya.</VERS>
      <VERS vnumber="7">Arare niye nata-nata kotungno baingtiro aune kotumao ninae-una teng moni pugaipu. Dubo mou yaoreta ato saora oko yae. Zo nung yawa yawa nasani dubo eo yaore moni pugatinoiya, nung awiya Tuwa Bayau mene giro yawa yawa yero noiya.</VERS>
      <VERS vnumber="8">Tuwa Bayau nung zamena simenana maung mene mono pao nuna-una nona ipu ewa-gaewa yao niye eno pugai zamena simena ninae-una atu kasa yai niye mininasani mono paora buro daigairo yari sero nona oko kau yarineya.</VERS>
      <VERS vnumber="9">Ge gayao zo eyero mitiya era, Nung bono yero nasani bogamasa eno mono pupunoiya ara. Arata mono pao nuna awiya mitao gege mitariniya ara.</VERS>
      <VERS vnumber="10">Tuwa Bayau nung emo eno nona we pugatinoi urinowa, deka aine me tapunoi mininowa amimene niye deka ayero uraese niye eno nona we taungno gao yai mono pao ninae-una me bainakama kasa yariniya.</VERS>
      <VERS vnumber="11">Ayai zamena simena bainakama niye eno pugatinai niye soremao benaung giti yarineya. Ayero yaya otao mani daigairo mene moni ninae amaze wawong nanae-una atu puro Tuwa Bayau eno dange sinasani nung bowi yarineya ara.</VERS>
      <VERS vnumber="12">Niye Tuwara dubu eno mono pupunasani moni pugarineya amimene dora botiyo nunae tunarineya. A gege oko, amimene Tuwa Bayau eno dange sao auna zamena simena tamai Tuwa Bayaura-una babariniya ara.</VERS>
      <VERS vnumber="13">Niye Kristora Bowi Iwaing nigiro dipunowa ayero sinowa auna me awiya mono pumaora buro ninae mene keregariniya. Ayero yai Yerusalem napora buro emota ge nigao apakana amimene Tuwa Bayau bowi yarineya. A gege oko, bogamasa soremaora moni ninae baina awong eno pugatineya amaze puro nung bowi yarineya ara.</VERS>
      <VERS vnumber="14">Ayero nasani ninae-una atu Tuwa Bayaura soremao bainakama kasa yena awiya gosinasani dubo mene kotupunasani niye eno Tuwa Bayau isa sarineya.</VERS>
      <CAPTION vref="15">Emo ena mene Paulo puro wosiwa auna ge abena sena.</CAPTION>
      <VERS vnumber="15">Tuwa Bayau mene Mani nuna dekaongka iyengtina awiya name nung eno abena yaine yao teng oko. Arare name nung bowi nasani dange nung eno sanene.</VERS>
    </CHAPTER>
    <CHAPTER cnumber="10">
      <VERS vnumber="1">Na Paulo. Kristo nung dubo-ozaore etutero nasani nauna awiya na naka natope nagibo deka awiya papatinasani sana nigipu. Ena mene na eno eyero sinowa, “Etu buro nasani ge monone sinoiya. Arata nung otu baungno nasani igi gaero name eno ge gorobore sinoiya ara.”</VERS>
      <VERS vnumber="2">Na ninae-una buro atu nasani ge gorobore tugata yanese auna na dubo oko uwae. Ena mene na eno eyero sinowa, “Nung taungna nona eno gege noiya.” Emo ge ayero sinowa aeno ge gorobore tugata yari sero yo nana eo yero noiya ara.</VERS>
      <VERS vnumber="3">Na meba emo ara. Arata na winade yari sero tawing emo mene yero nowa ayero oko yero nona.</VERS>
      <VERS vnumber="4">Gi ami puro nasani iwore winade yero nona, awiya taungna gi ami okowata, Tuwa Bayaura gi ami putoungne ara. Arare amimene iwora goma bezero gorobo putoungne nunae dedunona wowosinoiya ara.</VERS>
      <VERS vnumber="5">Na emora kotumao ge iwao awiya puro wowosinona. Emo bauno mene Tuwara ge nigowi sero, ena mene taung puro wiwitinasani ge iwao ge sero nowa ge iwao ge nunae mene emo bauno goma abena yero zipunoiya. Arare ge iwao ge nunae goma ine awiya kasinona. Gorobo emo mene iwo zo saniro kotumao iwaing pugatinowa aune iwo amimene kotumao meko yangdoro bisi sero ge nunae nigitinoiya, deka ayero emo bauno Kristora ge dimaese sero na kotumao ge iwao nunae awiya apakana puro wowosinona.</VERS>
      <VERS vnumber="6">Niye ge dimaora eo yero aung yaya aune na emo ena ge dao nunae auna abena pugarinena. Na ayero yari diya mitona ara.</VERS>
      <VERS vnumber="7">Nona daung mokera mitiya awiya gipu! Ninae-una atu emo zo mene nuka nutope gosinoi Kristora emo me yero noiya awiya eyero gaise: Nung nata Kristora emo me oko noiya. Name deka dema Kristora emo dubu yero nonane ara.</VERS>
      <VERS vnumber="8">Tuwa mene burora putoung na eno pugaina, awiya niye gera yanese oko, soremanese pugaina. Arare na emo ayao amimene naka natope puro wiwitinasani ge mouyao zo sana nana-una atu meko oko yariniya.</VERS>
      <VERS vnumber="9">Arata igi niye eno gainona awiya giro awang yaese oko gainena.</VERS>
      <VERS vnumber="10">Ninae-una ena mene na eno eyero sinowa, “Paulo mene igi name eno gainasani ge tau-tataware yao putoungne gainoiya. Arata nung naname-una buro kasa yero noiya awiya awang yero sime-sime yero noiya, nupema ge awang yaore sinoiya.”</VERS>
      <VERS vnumber="11">Emo ayero sinowa amimene eyero gaese: Nae ake atu nasani ge gainonane, ge auna me awiya ninae-una towang atu nasani gipanane garineya ara.</VERS>
      <VERS vnumber="12">Emo taung puro wiwitinowa awong awiya nane daigatinona, awiya gosinena. Arare na nono yero buro nana ta buro nunae awiya puro pu dekaongna gairo“ Zota zo mene iwaing niye, gane,” ayero sarineni? Aung ara. Emo ayero nowa amimene buro nunae iwaingta meko niye, awiya gari sero emo enana buro oko kotupunowa. Awong dau mene yaine nasani buro nunae gege kotupunasani buro nunae mene iwaing ayero sinowa.</VERS>
      <VERS vnumber="13">Arata nanae mene zo Tuwa Bayau mene burora tano pugaina agege maze ago nasani butunawe ninae-una atu kasa yewangne. Agege eno kotupunasani buro nanae de ika gatinenane. Tano yauseuno buro yewangne auna okowata, buro nae eno senu yewangne aeno gege taung puro wiwitinenane.</VERS>
      <VERS vnumber="14">Nae burora tano nae eno sao amaze oko yausemuwangne. Aung ara. Niye tano nanae-una bautara oko miteya. Niye tano mokora atu miteya. Arare nae emo ena gitau yero ninae-una kasa yero Kristora Bowi Iwaing tugata yewangne, awiya tano yauseuno oko yewangne.</VERS>
      <VERS vnumber="15">Nae emo enana buro tanona toiro buro nunae yewa amaze nanae yewangne ayero sero taung oko puro wiwitinonane. Tumo diyao mene ninae-una kasa yero be bumai aune burora maung mene tano seka nae eno pugai aune buro nanae bainakama yaise auna dubo nanae mitoi yero nonane ara.</VERS>
      <VERS vnumber="16">Buro nanae bainakama yai aune tawing ena ninae-una bautara miteya auna baungno Bowi Iwaing sero babarinenane. Emo ninae-una bautara miteya nunae-una atu Bowi Iwaing sero babarinenane ara. Nae emo zora burora me topetiro taung puro witaora ge awiya sonine sero, atu babari sinenane.</VERS>
      <VERS vnumber="17">Ge gayao zo eyero mitiya era, Zo nung bowi yao ge sari yero giro buro Tuwa mene yero noiya auna bowi yao ge saise.</VERS>
      <CAPTION vref="18">Aposolo ge iwao nasani nauwa auna susuwa Paulo mene keregaina.</CAPTION>
      <VERS vnumber="18">Zo nung, nuka nung bowi yero noiya, nung awiya oko ganane iwaing yaise. Arata emo Tuwa mene bowi yero noiya, nung awiya zo ganane iwaing yaise.</VERS>
    </CHAPTER>
    <CHAPTER cnumber="11">
      <VERS vnumber="1">Niye nigaya na dau ge ine maingkoka niye eno tugata yane. Sana nigipu.</VERS>
      <VERS vnumber="2">Na niye eno kotungno emo ena eno kotumao meko puro nona. Awiya nane gege okowata, Tuwa Bayau mene dema yero noiya. Noeno oko, nane niye Kristora bauno iwaing naya ataise niye emo dekaongka nung eno sero gerewang ara.</VERS>
      <VERS vnumber="3">Arata yi mene bauno Ewa etegaina deka ayero emo ena mene niye etegaya dubo ninae dekaongka awiya gagausai niye emo gerao ninae Kristo yangduwao eno, na kotung-katung nena ara.</VERS>
      <VERS vnumber="4">Emo zo mene ninae-una atu kasa yero Yesura susuwa nanae tugata yewangne nigiwa deka amaze okowata, ge susuwa zo ewe tugata yariniya, nupema Oweno nanae-una atu pumuwa amaze oko, seka zo niye eno pugariniya, o Bowi Iwaing nanae-una atu nigiwa amaze oko, ge zo ewe tugata yariniya, awiya niye awang oko sao nung eno yawa yawa yero nasani tebeba nigitinowa teng yero noiya, ama sina.</VERS>
      <VERS vnumber="5">Emo ena mene nuka nuyetope gosinowa awong aposolo witao ayero yero noiya. Arata na, naka natope gosinona na nunae wese ayero oko noiya.</VERS>
      <VERS vnumber="6">Ge saora putoung nana-una oko mitiya, ayero sinowa. Arata ewiya gipu. Tuwara gera susuwa awiya na nigiwang nana-una mokora atu mitoiya. Arare susuwa nana awiya puro pu daung gatinasani niye eno be ozaung keregatinona.</VERS>
      <VERS vnumber="7">Na gitau ninae-una atu nasani niye emo yazore yaese sero naka natope puro wosiro moni buro yero nasani Bowi Iwaing amaze zuma aung tugata yero naungwa gosinauwa pasena yero naunuta?</VERS>
      <VERS vnumber="8">Na ninae-una atu nasani Tuwara buro yero yewang Tuwara dubu ena mene moni na eno pugatinauwa, awiya na niye soremari sero moni nunae ugaing yero naungwa, ayao ine niya ara.</VERS>
      <VERS vnumber="9">Na gitau ninae-una atu nasani nona ena kau yero niye eno buro zo oko pugaingwa. Na nona ena kau nasani naungwa ge nigao otao mani nana ena Masedonia provinsra atu buro nona na eno pugaiwa teng yena ara. Arare na gitau ninae-una atu naungwa niye na eno yaya oko tamuwa, deka ayero ago na ninae-una atu nana na eno yaya oko tamarineya.</VERS>
      <VERS vnumber="10">Kristora ge me dubo nana-una atu miti sinena era: Taung puro witaora ge nana amimene Akaya provinsra butunai zo mene oko puro wosariniya.</VERS>
      <VERS vnumber="11">Na noeno ayero sineni? Na dubo ninae-una oko pugao yero nonita? Aung ara. Dubo nana ninae-una atu mitoiya, awiya Tuwa Bayau mene gosinoiya ara.</VERS>
      <VERS vnumber="12">Nao yero nona amaze nasani narinena. Awiya tebeba oko yarinena. Emo ena awong eyero sinowa, “Paulo mene buro yero noiya deka ayero yero nonane.” Ayero sinasani dubo nunae puro witowi sero, na dong <NOTE type="study">+  11:12  Dong. Paulo mene Korinti emora moni pumati siya, awiya aposolo ge iwao mene eyero sateya, “Nae buro Paulo mene yero noiya deka ayero yero nonane.” Ayero sowi sero Paulo mene buro nuna-una zuma awiya Korinti emora-una wawengna atu oko pumao yangduna. </NOTE> nunae dusugatinona ara.</VERS>
      <VERS vnumber="13">Emo ayao amimene aposolo ge iwao ara. Awong ge emo ge iwao buro nasani Kristora aposolo dubu ine yero nowa ara.</VERS>
      <VERS vnumber="14">Ayao awiya tani sekawa zo oko yero nowa. Sanda nung nuka nutope benaung nuna darawa noi angelo waegao auna diti benaungne ine yero noiya.</VERS>
      <VERS vnumber="15">Arare buro-mani dubu nuna awong deka ayero benaung darawa yero etutero naora buro-mani dubu auna diti benaungne ine yaya name oko yangka sero wawong di gamarinenane. Awong buro nunae meko auna abena teng tamarineya.</VERS>
      <CAPTION vref="16">Paulo mene aposolo ge iwao daigati nasani aposolora burora atu yaya-biyaya tapunasani nauna.</CAPTION>
      <VERS vnumber="16">Sesena awiya nupema sane. Niye na gaya emo dau ine oko yaise. Nupema na emo dau ayero sari yero giro sepu. Arata nigaya na dema nakana maingkoka gege bowi yane.</VERS>
      <VERS vnumber="17">Na ge sari nasani nena awiya Tuwara bera oko sarinena. Arata aposolo ge iwao mene taung puro witaora ge zayewa, arare saineba dau ge sarinena.</VERS>
      <VERS vnumber="18">Emo daigairo mene taungna nona eno bowi yao ge sinowa, arare na deka ayero yarinena.</VERS>
      <VERS vnumber="19">Noeno oko, emo ena mene dau ge tugata yero nowa niye nigao bainane mene nigitinowa teng yero noiya, ama sina!</VERS>
      <VERS vnumber="20">Emo zo mene niye soumani dubu nuna yaese sinoi nigitinowa; nona nung eno pugaese sinoi pugatinowa; nona ninae sorero pupunoi dotinowa; emo tuwa ninae noi gosinowa teng yero noiya; niye sowena dedunoi awang oko sinowa.</VERS>
      <VERS vnumber="21">Na putoung aung awang yaore nona amimene nono yero aune niye eno ayero yarineni? Na niye eno ayero oko yao yewang aeno na meng gatinasani <NOTE type="study">+  11:21  Meng gao. Paulo nung oko meng gaina. Nung Korinti emo bauno izinasani aeno esega meng gaora yena.</NOTE> sinena ara. Zo nung nona zo eno taung puro witariniya, awiya na deka ayero taung puro witarinena. Na emo dau mene saine yero nena!</VERS>
      <VERS vnumber="22">Awong nuka nuyetope Yuda emo ayero sinowa, na deka ayero sinona ara. Awong nuka nuyetope Isreli emo ayero sinowa, na deka ayero sinona ara. Awong nuka nuyetope Abrahamna saisibuna ayero sinowa, na deka ayero sinona ara.</VERS>
      <VERS vnumber="23">Awong nuka nuyetope Kristora buro emo ayero sinowa, na saineba dubo dau ge sane: Na awong daigatinasani Kristora buro-mani iwaing yero nona. Buro nana mene buro nunae daigatinoiya, susuwa awiya yaya-biyaya tapunona amimene keregatinoiya. Na awong daigatinasani bunao gare ozaung toitinona. Iwo mene na ozaung waung mene wezinowa. Na ozaung gera yari sero yero nona.</VERS>
      <VERS vnumber="24">Yuda emo awong waung angsi tenao mene na dero zazagatinauwa 39 yero nauna. Tani awiya yewa be 5 yena.</VERS>
      <VERS vnumber="25">Roma emo mene be etama na itu mene dewa. Be zo awiya emo dubu zo mene na daba mene dewa. Be etama wang bezenu witora guterota gutero ayero yewang ara. Wang zo meko yenu ping zo wari zo na wito towang atu newang ara.</VERS>
      <VERS vnumber="26">Na ake-nibamu atu buro baungno ayero nasani wa boung auna atu beba gera yero nona; iwora towang atu na beba gera yero nona; Yuda emora towang atu na beba gera yero nona; emo Yuda okora towang atu beba gera yero nona; nape atu beba gera yero nona; eu yanawira atu beba gera yero nona; witora atu beba gera yero nona; ge iwao ge sao emo dubura-una towang atu beba gera yero nona;</VERS>
      <VERS vnumber="27">na burora atu taung dedunasani waura baina yero nona; ayero nasani ping ena oko awao seka zisinona; meri magayaota ou uwe yaore yero nona; na ozaung mo kau yero nasani nona ara.</VERS>
      <VERS vnumber="28">Ayero a gege okowata, wari be giti Tuwara dubu sero sero aeno kotung-katung yero nasani nona.</VERS>
      <VERS vnumber="29">Ge nigao zo mene dubo eto nasani tumo diyao nuna besai aune na maung ninae mene noeno yo-amao aung mitarineni? Ora ge nigao emo zora dubo sisigaya aune na maung ninae mene noeno tini kapao aung yo-ozaore mitarineni?</VERS>
      <VERS vnumber="30">Niye na taung puro witanese sinowa, arare na nona nomaze naka nana-una pugairo sana teng yariniye? Yaya-biyaya burora atu tapunona amimene putoung nana puro wowosinoiya auna ge gege sarinena ami zo teng yariniya.</VERS>
      <VERS vnumber="31">Tuwa Yesura Maung Tuwa Bayau nung bowi yao gege yero nonane nuna-una ditira ge me sinena awiya nigitineya.</VERS>
      <VERS vnumber="32">Damaskas nape atu newang napora gitau yao, nung emo tuwa Areta mene burora pugaina, amimene na bunari sero senu gorobo emo nuna mene napora goma auna towao bera atu umo nasani mitiwa.</VERS>
      <CAPTION vref="33">Paulo mene atiyo yaine yero nona sesekawa gigina.</CAPTION>
      <VERS vnumber="33">Arata otao mani nana ena mene na sakara guguno angsi mene goga gaero garo be maingkoka zo apero angsira atu gururu gururu yewa goma bautara atu wosiro baungno tawing taungno saka goga gayao awiya doro kasa yero bamuwang na oko pumao yewa ara.</VERS>
    </CHAPTER>
    <CHAPTER cnumber="12">
      <VERS vnumber="1">Na taung puro wiwitinasani ge sinena, ge amimene emo oko sorepuniya, arata saineba, sanese sao mitiya, arare sane. Na gitau atiyo yaine newang Tuwa mene nona sesekawa na eno gipena auna ge ungwe yane.</VERS>
      <VERS vnumber="2">Na Kristora buro emo mene nona zo giro nawe dotena dawang 14 aung niya ara. Tuwa mene na topu sero puro suwamuro uriti namba 3 <NOTE type="study">+  12:2  Uriti namba 3. Yuda emo mene eyero sero nauwa: Uriti etama miteya. Zo awiya ni mene yupunasani nowa. Zo awiya inone arasare mene mitowa. Zo awiya Tuwa Bayaura masi me. Arare uriti namba 3 awiya Tuwa Bayaura napo.</NOTE> auna atu pugaina. Awiya na aingsoreta aingso aung witiwing, awiya na oko gosinena. Tuwa Bayau mene gege gosinoiya.</VERS>
      <VERS vnumber="3">Na eyero gosinena: Tuwa mene senu na Paradais nape witiwang. Arata na aingsore ta aingso dutugairo witiwing, awiya na oko gosinena. Tuwa Bayau mene gege gosinoiya ara.</VERS>
      <VERS vnumber="4">Atu witiro Tuwara susuwa ena gigiwang, awiya tawingna nona zora pugairo saine yao awiya teng oko niya. Nupema Tuwara susuwa awiya tawing emo mene keregonine sero pungyero mitaise sena.</VERS>
      <VERS vnumber="5">Na atiyo yaine yero uriti mokora atu nona sesekawa gigiwang aeno na nakana bowi yatena awiya teng yatiya. Na nao naka nana-una ge ungwe yari sero yaya-biyaya tapunona auna ge gege sarinena.</VERS>
      <VERS vnumber="6">Na taung nana puro witari satena, awiya ge memoko satena. Awiya na dau emo ine oko yatena. Na gaya emo witao nibamu yoiye sero, na nakana oko bowi nona. Ge sinasani buro nasani ayero nona niye gosinowa amimene gege kotumao ninae una atu mitaise.</VERS>
      <CAPTION vref="7">Nona zo giginone ine amimene Paulora putoung puro wowosinauna.</CAPTION>
      <VERS vnumber="7">Tuwa mene nona sesekawa na eno gipena, aeno taung nana puro witoni sero, nona zo giginone ine dubo nana matura putoung puro wosaise nana-una atu pugainu mitoiya. Awiya Sandara soumani zo ara. Nung taung nana yanakana puro witoni sero, wawong sapero na dedunasani naise sena ara.</VERS>
      <VERS vnumber="8">Nona amimene na duwaise Tuwa eno isa sewang be etama yena ara.</VERS>
      <VERS vnumber="9">Arata nung abena na eno ge eyero sena, “Soremao nana mene nina-una atu teng yero noiya. Putoung nana mene emo putoung aung nowa auna atu kasa daung yero baingtitinoiya.” Tuwa mene na eno ayero sena, arare Kristora putoung mene nana-una atu mitaise dero yawero nona.</VERS>
      <VERS vnumber="10">Kristo eno yero nasani yaya-biyayare nona. Na izinowa; Tuwara ge iwo nasani na gera-gaira nowa; na eno meko yero nowa. Arata saineba dubo yawa yaware yero nona. Na yaya-biyayara atu tau yero nona ara.</VERS>
      <CAPTION vref="11">Paulora aposolo buro auna susuwa kasa yena.</CAPTION>
      <VERS vnumber="11">Na dau ge sesena ara. Ninae na eno ge seseya giro ge abena sesena ara. Nika niyetope na bowi yateya, awiya teng yatiya. Na emo wosao yero nona, awiya gosinona, arata ena mene nuyetope“ aposolo witao” ayero sinowa auna wese oko yero nona.</VERS>
      <VERS vnumber="12">Na gitau ninae-una atu nasani buro tau-tataware yao nasani tani diti sekare ena arita tani putoungne ena yetugaiwang amimene aposolo buro nana-una susuwa kere daung gaina ara.</VERS>
      <VERS vnumber="13">Na Tuwara dubu enana una atu buro yewang, buro auna agewa awiya na ninae una atu oko yao yangduwang, ayero sineya. Awiya me ara. Na meba yaya buro awong eno pugati nasani wau moni nunae pupunaungwa, yaya buro awiya niye eno oko pugao yewang. Arare niye nao meko nana awiya yangdopu. <NOTE type="study">+  12:13  Paulo mene ge ewiya sena awiya nung Korinti emo bauno izinasani sena. Ayero sai aune awong aposolo ge iwao sou nauwa auna susuwa gaese aeno sena ara. Nupema aposolo ge iwao mene ge iwero wau moni awena pupunauwa awiya gaese sena ara.</NOTE></VERS>
      <CAPTION vref="14">Paulo nung dubo nuna Korinti emora-una atu tau-tataware yero mitauna.</CAPTION>
      <VERS vnumber="14">Na be etobe ninae-una bumuwang, arare nupema bumari kora makora nasani nena. Buro taung soga eno niye yaya oko pugarinena. Na wau moni ninae eno oko, niye eno yero nona ara. Mani mamani mene ai maungne eno wau buro yero puro pu dekaongna gaese sao oko mitiya. Ai maungne mene mani awiso eno wau buro yero puro pu dekaongna gaese sao awiya mitiya.</VERS>
      <VERS vnumber="15">Dubo ititire ninae iwaing yaise na wau moni nana gege oko sisigarinena. Na nao nana dema gera yari sero eo yero nona. Dubo nana awiya ninae-una atu tau-tataware yero mitiya, arare abena dubo ninae awiya nana-una maingkoka gege mitita?</VERS>
      <VERS vnumber="16">Ninae-una ena mene na eno eyero sinowa, “Nona daung atu sorero pumao awiya oko yena. Arata nung pungyero emo etegatinasani nona sorero pumao awiya yenuta nowa.”</VERS>
      <VERS vnumber="17">Arare niye gipu. Na emo mani nana ninae-una iyengtiti nasani sewang buro nona zo ninae-una atu oko sorero pumuwa.</VERS>
      <VERS vnumber="18">Tito mene ninae-una bumaise sewang. Ayero nasani ge nigao otao zo iyengtiwang tairo bamuwato ara. Arare niye gipu. Tito mene buro nona ninae zo oko sorero puna. Nung buro atu buro yena, awiya nane gitau yewang deka ayero yenuta nowa. Nato burora nagibo dekaongka patiwingtota nowa.</VERS>
      <VERS vnumber="19">Ge bainakama sero gaetena, awiya na yazo nana ninae-una ditira atu iwaing yaise ge sesena, ayero sineita? Aung ara. Na Kristo aune dema nasani Tuwa Bayaura ditira atu ge sesena. Awiya niye yo dingya nana awiya soga yari sero ge sero gaetena ara.</VERS>
      <VERS vnumber="20">Na ninae-una buro niye gana teng oko yao eno, o niye na dema ayero gaya teng oko yao yoiye sero, na kotung-katung yero nena. Na ninae-una buro nona eyao ine tamao eno awang nena: Gausero iwo wina-ye yao, kotumao meko wina-pung yao, tini kapao, be dung yao, izero sao, ge pasao, taung puro witao, ge dao.</VERS>
      <CAPTION vref="21">Pasena yangduwaese sero awong dawong gaena.</CAPTION>
      <VERS vnumber="21">Ninae-una ena mene dubo beingtire nasani bauno meko aune dema nasani emo bauno awang oko yao pasena susuwa giti yero nasani dubo nunae oko darawa yao yero nowa. Arare ayero naya na nupema ninae-una bumana Tuwa Bayau nana mene na ninae ditira atu puro wosai, na emo ayao ine awiya eno zire-buware yao eno, na kotung-katung nena arauwa.</VERS>
    </CHAPTER>
    <CHAPTER cnumber="13">
      <VERS vnumber="1">Arare na ninae-una bumana be etama yariniya. Emo etota etama mene zora pasena keregaya ganane ge me yariniya.</VERS>
      <VERS vnumber="2">Na gitau be namba tu ninae-una buro emo pasena yero nowa arita niye ena dema niye eno wini ge sewang, deka amaze yeme ake etu nasani sinena era: Na ago nupema buro niye oko ao-diyarinena.</VERS>
      <VERS vnumber="3">Dubo nana-una ge pugatinoi sinona awiya Kristo ara. Auna susuwa kasa yai gari sinowa, arare na ninae-una kasa yana garineya ara. Kristo mene ninae-una atu buro yari sero putoung aung ine yero oko yero noiya. Nung putoungne yero noiya ara.</VERS>
      <VERS vnumber="4">Gitau nung putoung nuna pungyero putoung aung ine yero nenu i pasaora dewa ara. Arata yeme awiya nung Tuwa Bayaura putoungne iropuna noiya ara. Nae te weso nuna papatinasani putoung aung yero nonane ara. Arata nae Tuwa Bayaura putoungna desetiti nasani Kristo aune dema nonane. Arare nae ninae-una kasa yero putoung nuna kereganane garineya.</VERS>
      <VERS vnumber="5">Niye ge nigao emo bauno me yero nowita aung ing, awiya kotungno gipu. Niye nika niyetope dubo ninae mene kotungno gipu. Yesu Kristo mene dubo ninae-una atu noiya, auna me kau yero nowita? Niye taung gege mene ge nigao emo bauno yarineya, awiya Yesu Kristo mene dubo ninae-una atu oko nariniya.</VERS>
      <VERS vnumber="6">Nae awiya taung gege mene nigao emo oko yero nonane. Awiya giro baingtaese kotung-katung nena.</VERS>
      <VERS vnumber="7">Tuwa Bayau mene niye diya yai pasena oko tamao naese isa sinasani nonane. Pasena yaya nae Tuwa Bayaura putoungne nonane amimene niye gera puganane zuwaya aposolo me yero nonane auna susuwa kasa daung yaise oko sinenane. Aung ara. Niye iwaing naya nae aposolora putoung keregari sero nagibo kau yanane teng yariniya.</VERS>
      <VERS vnumber="8">Nae eyao emimene ge me puro wosaine yaora putoung oko mitiya. Nae ge me sogayaora putoung gege mitiya.</VERS>
      <VERS vnumber="9">Nae putoung keregaora nagibo kau nasani putoung aung ine yero nanane niye putoungne naya dubo nanae iwaing yariniya. Tuwa mene niye korayai iwaing yaese nung eno isa sinonane ara.</VERS>
      <VERS vnumber="10">Na ninae-una buro putoung na eno pugao amimene niye yanakana dao eno, gitau ake etu nasani wini ge niye eno gainena ara. Tuwa mene putoung na eno pugaina amimene niye gera yanese okowata, niye soga yanese pugaina ara.</VERS>
      <CAPTION vref="11">Gao ge.</CAPTION>
      <VERS vnumber="11">Ge nigao otao mani nana, na ge sero besugatinasani eyero sinena. Niye Tuwa aune dema neupu. Wini ge nana nigiro dubo ninae kora-makora yepu. Niye dubo dekaongka yero monone neupu. Ayero naya Tuwa Bayau nung dubora mono aune yo iwaingna maung mene niye aune dema nariniya.</VERS>
      <VERS vnumber="12">Niye Tuwara gera wawong wina-ini yepu.</VERS>
      <VERS vnumber="13">Tuwara emo bauno apakana emimene niye arugatineya.</VERS>
      <CAPTION vref="14">IGI PAULO MENE GALATA EMO DUBU ENO GAENA</CAPTION>
      <VERS vnumber="14">Tuwa Yesu Kristora soremao aune Tuwa Bayaura dubora mono aune Oweno pu dekaongna gatinoiya amimene ninae-una mitaise.\id GAL NT<style fs="super">0018</style>. GA ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h GALATA\mt IGI PAULO MENE GALATA EMO DUBU ENO GAENA\ip\ it Paulo mene igi ewiya Tuwara dubu Galata provins auna atu nasani nauwa aeno gaena. Awong Yuda emo okowa. Awong dubu ewe. Gitau Paulo mene nunae-una atu nasani Yesura bowi awong eno tugata nauna. Igi euna susuwa eyao era: Yuda emo ena mene Yesura ge nigiro aune sao tauyao ge Mose mene gaena awiya susuuno puro nasani tawing enana baungno emo ge nigao apakana amimene deka ayero yaese sinauwa. Arare Paulo mene ge iwao nunae puro wowosi nasani igi ewiya gaero susuwa eyero sena: Name Yesu tumo diro aune sao tauyao ge Mose mene gaena awiya dipunasani iwaing yero nonane, awiya ge iwao arauwa. Name tumo diyaora gege iwaing yero nonane. Ayero sero igi ewiya gaena ara. \it*</VERS>
    </CHAPTER>
  </BIBLEBOOK>
  <BIBLEBOOK bnumber="48" bsname="GAL">
    <CHAPTER cnumber="1">
      <VERS vnumber="1">Na Paulo mene igi ewiya gaitinena. Na aposolo yero nona, arata emo mene na oko iyengtiwa, o emo zo mene na eno buro ge oko sena. Yesu Kristo, Tuwa Bayau Mama mene nung magayaora atu uwenu seka yena, awongto Maungne amimene buro ge ewiya na eno sewato arauwa.</VERS>
      <VERS vnumber="2">Na ta otao mani nana ena na aune dema nowa nae amimene Tuwa Yesura dubu Galata provinsra atu nowa niye eno igi ewiya pugati nenane arauwa.</VERS>
      <VERS vnumber="3">Tuwa Bayau Mama aune Tuwa naname Yesu Kristo nunato una atu bayao monone mene kasaye ninae-una gairo mitaise.</VERS>
      <VERS vnumber="4">Yesu nung Mama naname Tuwa Bayaura ge dipunasani name tawingna nao meko auna atu sorero pumari sero meko naname eno nao nuna yangduna.</VERS>
      <VERS vnumber="5">Arare Tuwa Bayau bowi yao gege yao awiya mitaise. Yore.</VERS>
      <CAPTION vref="6">Zo nung Tuwa Yesura Bowi Iwaing okowata bowi iwaing zo ewe sariniya, awiya nung iyaora gerao yariniya.</CAPTION>
      <VERS vnumber="6">Tuwa Bayau mene Kristora mono iwaing eno niye yausero punu nung aune dema nowa amimene mena nung yangdoro bowi iwaing zo ewe aeno mena dawong yawineya aeno gosinena teng oko niya.</VERS>
      <VERS vnumber="7">Ora bowi iwaing zo mitita? Aung arauwa. Emo ena mene dubo ninae sisigati nasani Kristora Bowi Iwaing awiya sisigaya bowi zo ewe ine yaise sero neya ayero gosinena.</VERS>
      <VERS vnumber="8">Arare nanaeta uritira angelo zo mene Bowi Iwaing keregaingwane awiya doro zo ewe sariniya, nung awiya iyaora gerao yaise sinena.</VERS>
      <VERS vnumber="9">Ge gitau sewangne dekaongka awiya nupema sinena era. Zo nung Bowi Iwaing nigiwa awiya doro zo ewe sariniya, nung awiya iyaora gerao yaise.</VERS>
      <VERS vnumber="10">Ge sinena ewiya emo mene na gaya iwaing yaise aeno sinenita? Aung arauwa. Tuwa Bayau mene na gai iwaing yaise aeno sinena. Emo ena mene na gaya iwaing yaise sero buro yateni siya, awiya na Kristora buro-mani oko yero natena.</VERS>
      <CAPTION vref="11">Ena mene Paulo nung aposolo me oko, ayero sewa giro nung nono yero aposolo yena auna susuwa sena.</CAPTION>
      <VERS vnumber="11">Otao mani nana, na ge sana nigipu. Bowi Iwaing tugata yewang nigiwa awiya tawing emora okowa.</VERS>
      <VERS vnumber="12">Na emora-una atu oko pumuwang, o emo mene na oko sero gipero ayewa. Yesu Kristo nung nutope na eno keregaina ara.</VERS>
      <VERS vnumber="13">Na gitau Yuda emora tani puro nasani naungwa auna bowi awiya niye nigiwa ara. Na Tuwa Bayaura dubu me awiya dedunasani gainasani ayero nasani naungwa ara.</VERS>
      <VERS vnumber="14">Ayero nasani babuze nanae-una ge awiya wosoiye sero tau tataware yero otao mani nana ena daigaingwa ara.</VERS>
      <VERS vnumber="15">Arata Tuwa Bayau nung na ayara tiyangna atu buro nuna yanese na mena gerena, arare giginu teng yenu nung mono iwaing nuna-una atu mitoiya aeno na yausero puna.</VERS>
      <VERS vnumber="16">Ayero yero mani nuna-una Bowi Iwaing emo Yuda oko auna towang atu tugata yanese sero Maina susuwa na eno keregaina. Ayero yenu be aune na emo ena oko atata yewang.</VERS>
      <VERS vnumber="17">Nupema na iropuro witi Yerusalem nape yero emo gitau aposolo buro zayero nauwa awiya gari oko witiwang. Na Arabia tawingna baungno nete Damaskas nape kapetegaingwa arauwa.</VERS>
      <CAPTION vref="18">Paulo mene Yerusalem nape witiro nasani nauna.</CAPTION>
      <VERS vnumber="18">Atu nawe duwang dawang etama aung yenu aune na Sifas gari sero Yerusalem witiro wari be 15 nung aune dema atu nasani naungwa.</VERS>
      <VERS vnumber="19">Be aune na aposolo ena oko gao yewang. Arata Tuwa Yesura meta Yakobo gege gigiwang ara.</VERS>
      <VERS vnumber="20">Ge gainena awiya Tuwa Bayaura diti mokora ge me sinasani gainena.</VERS>
      <VERS vnumber="21">Arata ago na Siria aune Silisia tawingna baungno atu nasani naungwa.</VERS>
      <VERS vnumber="22">Be aune Kristora dubu Yudaya tawingna atu nasani nauwa amimene benaung nana oko gosinasani nauwa.</VERS>
      <VERS vnumber="23">Awong bowi ge nana gege eyero nigiwa, “Name dedunasani gainasani anasani Kristora ge sisigati nauna amimene yeme ge nung gitau sisigari nasani nauna awiya tugata nasani niya.”</VERS>
      <CAPTION vref="24">Paulo mene Yerusalem atu aposolo ena taungno ge ungwe yenu nigiwa.</CAPTION>
      <VERS vnumber="24">Ayero sinasani susuwa nana giro Tuwa Bayau bowi nasani yawa yawa yewa ara.</VERS>
    </CHAPTER>
    <CHAPTER cnumber="2">
      <VERS vnumber="1">Atu nawe duwang dawang 14 aung yenu nato Banabato Yerusalem nape nupema witari sero Tito puro dema witiwangne ara.</VERS>
      <VERS vnumber="2">Awiya tebeba oko yewang. Tuwa mene na ayero yanese sena auna teng witiwang. Witiro emo gitau yao yazore mene buro yero butunaungwa awiya gaya me aung ine yoiye sero awong gege mitiwa aune na Bowi Iwaing emo Yuda okora-una atu tugata naungwa awiya keregairo ungwe diwang ara.</VERS>
      <VERS e="5" vnumber="3">Buro nanae-una mokora atu emo ena mene esewa yero ge nigao mene yaine yero name Yesu Kristo aune tairo sao tauyao ge Mose mene gaena auna bunao aung nonane auna susuwa tamari sero dubu naname-una toiro umo yewa. Awong amimene Yudara sao tauyao ge auna bunaore nupema nanenese sinowa. Arare emo amimene name puro wosari sewa nae Bowi Iwaing mene ninae-una atu mitao gege mitaise tau yero daigaingwane ara. Ayero yewangne emo na aune dema nasani nauna Tito nung Grik emo, arata gitau yao dubu mitiwa amimene ge nanae nigiwa teng yenu giro Tito taung aingso nuna kapaise oko sao yewa.</VERS>
      <CAPTION vref="6">Aposolora gitau yao mene Paulora buro gigiwa teng yena.</CAPTION>
      <VERS vnumber="6">Arata emo gitau yao sao awiya awong yazo bowire nunae noiye? Awong wosaota witao auna ge aung asinena. Tuwa Bayau mene emora yazo oko kotupunoiya. Emo gitau yao amimene ge seka zo oko na eno susumuwa.</VERS>
      <VERS vnumber="7">Aung arauwa. Awong eyero gigiwa ara: Tuwa Bayau mene Petoro Yuda emora towang atu Bowi Iwaing sero sero yaise sena, deka ayero na emo Yuda okora towang atu Bowi Iwaing sero sero yanese sena arauwa.</VERS>
      <VERS vnumber="8">Ayero nasani Petoro aposolo buro Yudara-una atu yaise Tuwa Bayau nung soreuna, deka ayero Tuwa Bayau mene na soreunu buro nana emo Yuda oko auna dubura atu yewang ara.</VERS>
      <VERS vnumber="9">Tuwa buro na eno pugaina awiya Yakoboto Sifas aune Yohane awong Yesura dubura gitau yao yero nasani nauwa amimene giro baingtiwa. Arare awong nato Banabato otao nasani wawong iniwa. Ayero yero nato emo Yuda okora towang atu nasani buro yero nanato awong nuka nuyetope Yuda dubura towang atu buro yari sewa ara.</VERS>
      <VERS vnumber="10">Ayero nasani bogamasa dubu nunae-una mokora atu nowa awiya soremanenese sewa. Na yemaoko otu buro awiya yari aratapu naungwa ara.</VERS>
      <CAPTION vref="11">Paulo mene Petorora susuwa keregaina.</CAPTION>
      <VERS vnumber="11">Ago Sifas mene Antiok nape atu buro pore yenu giro na nung benaungna atu pasero gona yewang. Awiya noeno okowata, nung tani pore yena.</VERS>
      <VERS vnumber="12">Nung Yuda emo mene emo Yuda oko aune dema oko tairo naese sao awiya daigairo emo ena Yuda oko taung aingso oko kapao mene Yesura ge nigao dubu yero nauwa aune dema tairo ma dema mininauwa. Ayero nauwa Yesura dubu Yerusalem mitowa auna gitau yao Yakobo amimene emo ena iyengtinu Antiok emo dubura susuwa gari sero baungno kasa yewa. Baungno kasa yewa Petoro awong giro awang yena. Awang nasani ge iwero eyero yena: Awong nung gaya Yudara sao tauyao ge dao emo ine yoiye sero nung emo Yuda oko ge ou suwewa awiya doro oko gao mene yaine nena.</VERS>
      <VERS vnumber="13">Ge iwi nasani emo Yuda oko awiya Yesura dubu asero dema tairo nete awong giginu meko yewa giro doro bauno Yuda emo tauna. Anenu Yuda emo ena nung giro deka ayero yewa. Ayero yewa Banaba dema nuye aune dema tairo deka ayero yena.</VERS>
      <VERS vnumber="14">Awong Bowi Iwaingna nagibo etutero korosero oko patao yewa giro na emo bauno ena auna ditira atu Sifas eno eyero sewang, “Ning Yuda emo mene Yuda emora nao okowata, emo Yuda okora nao auna nosa amimene noeno emo Yuda oko awiya yumasa Yuda emora nao auna naese ayero nesi?” Ayero sewang arauwa.</VERS>
      <CAPTION vref="15">Zo nung Yesu tumo diyariniya amimene emo pewayao yero nariniya.</CAPTION>
      <VERS vnumber="15">Nae emo Yuda oko pasena nasani nowa awong ayao ine oko kasa yewangne. Nae Yuda emo kasa yewangne ara.</VERS>
      <VERS vnumber="16">Arata nae eyero gosinenane: Zo nung sao tauyao ge dipunoiya nung okowata, zo nung Yesu Kristo tumo didinoiya nung awiya Tuwa Bayau mene nung emo pewayao asinoiya. Nae Yuda emo pewayero nari sero sao tauyao ge dimao nanae auna okowata, Kristo tumo diyao nanae auna pewayero nari sero nae dema Yesu Kristo tumo didinasani nonane ara. Ayero yero nonane, awiya noeno okowata, sao tauyao ge dimao buro mene emo yai pewayao ine oko mitiya.</VERS>
      <VERS vnumber="17">Nae Yuda emo mene emo pewayao nari sero Kristo tumo didinonane. Ayero nonane Yuda emo ena mene nao nanae giro nae eno eyero sinowa, “Niye Yudara sao tauyao ge doro tumo diyaore gege nowa aeno niye pasena emo yero nowa.” Awong nae eno ayero sinowa awiya giro nono sarinenine? Kristo mene nae yupunoi pasenane yero nonane, ayero sarinenineta? Aung arauwa.</VERS>
      <VERS vnumber="18">Na pewayao nari sero sao tauyao ge dimaora nagibo yangduwang awiya nupema ago yero narinena, awiya na pasena emo me yarinena.</VERS>
      <VERS vnumber="19">Arata na sao tauyao ge dipunawe magayero giro yangduwang. Awiya na Tuwa Bayau aune dema nari sero ayero yewang. Arare na sao tauyao ge nupema dimaora bereya niya arauwa.</VERS>
      <VERS vnumber="20">Na Kristo aune dema i pasaora atu magayewang. Arare na nao nana nona awiya kotumao nana-una okowata, Kristo mene dubo nana-una atu mitasani aune nao awiya noiya. Arare nao yeme tawingna etu nena, awiya Tuwa Bayaura Mani tumo didinasani aune nao awiya nona ara. Nune na eno dubora mono pupunasani nao nuna na eno yangduna.</VERS>
      <CAPTION vref="21">Sao tauyao gera nagibo patiwa.</CAPTION>
      <VERS vnumber="21">Arare na noeno Tuwa Bayaura mono awiya awang sarineni? Sao tauyao ge dipunasani pewayero nao mitati siya, awiya Kristo nung teba magayena ayao ine yatiya.</VERS>
    </CHAPTER>
    <CHAPTER cnumber="3">
      <VERS vnumber="1">O Galata dau emo. Niye nono yewa dubu zo mene dubo ninae sisigaiwi? Nae Yesu Kristo i pasaora dewa auna ungwe diwangne nigiro baingtiwa ara.</VERS>
      <VERS vnumber="2">Nona dekaongkara niye atata yana sepu. Niye Owenona putoung pumuwa awiya nono yero pumuwi? Niye taungna putoung mene sao tauyao ge dipunasani pumuwita ge nigiro tumo diyaora atu pumuwi?</VERS>
      <VERS vnumber="3">Niye noeno dau mani mene yaine yero nowi? Niye Owenona putoung mene buro zayero nawe nupema taungna putoung mene buro awiya besugari sineita?</VERS>
      <VERS vnumber="4">Owenona putoungna tani ena gitau ninae-una atu kasa yenu gigiwa, awiya tebeba kasa yenuta? Tani kasa yena awiya kasa yero me aung yenuta?</VERS>
      <VERS vnumber="5">Nupema Tuwa Bayau mene Oweno niye eno pugatinasani tani putoungne ninae-una atu yero noiya awiya sao tauyao ge dipunowa aenota nung tumo didinowa aeno ayero noiye? Awiya nung tumo diyao ninae gege eno ayero yero noiya ara.</VERS>
      <CAPTION vref="6">Abrahamna nagibo patarineya.</CAPTION>
      <VERS vnumber="6">Tumo diyaora ge sesena auna ge gayao zo eyero mitiya. “Abraham nung Tuwa Bayau tumo dinu giro Tuwa Bayau mene nung emo pewayao asena ara.”</VERS>
      <VERS vnumber="7">Arare eyero gipu. Tumo diyaore nowa amimene Abrahamna saisibuna me arauwa.</VERS>
      <VERS vnumber="8">Tuwa Bayau mene emo Yuda oko awong nung tumo diyaya giro emo pewayao asari yemaoko kotungno Bowi Iwaing Abraham eno eyero senu gaewa ara, “Emo bauno dubu sero awong tumo diyaora nagibo tamasa awiya papatinaya giro na awong gao yarinena.”</VERS>
      <VERS vnumber="9">Arare Abraham nung Tuwa Bayau tumo dinu giro nung gao yena, deka ayero emo bauno nung tumo diyarineya awong awiya Tuwa Bayau mene gao yariniya.</VERS>
      <VERS vnumber="10">Arata sao tauyao gera buro mene poza nunae yai narineya awong awiya waru dimarineya. Noeno okowata, ge zo eyero gayao mitiya, “Sao tauyao ge denao miteya awiya zo oko daigae. Zo nung sao tauyao ge daigariniya amimene waru dimariniya.”</VERS>
      <VERS vnumber="11">Arare sao tauyao gera mokora nasani Tuwa Bayaura-una atu pasena disao ine oko mitiya, awiya ge amimene sero keregairo pu daung gatiniya. Arata tumo diyaore nasani pewayero narineya amimene nao topetarineya.</VERS>
      <VERS vnumber="12">Tumo diyaore nowa auna susuwa ewe. Sao tauyao ge Mose mene gaena awiya dipunowa auna susuwa ewe ara. Arare sao tauyao ge dipunowa awiya awong tumo diyaore oko nowata, awong taung gege mene nowa. Aeno eyero sao mitiya, “Zo nung sao tauyao ge apakana dipunariniya amimene nao topetariniya.”</VERS>
      <CAPTION vref="13">Yesu nung name eno pasena naname auna abena diuna.</CAPTION>
      <VERS vnumber="13">Ge gayao zo eyero mitiya, “Emo ira ikokogao awong awiya warura gerao.” Arare Kristo nung i pasaora atu waru naname diuna ara. Ayero nasani name sao tauyao gera waru auna atu zuma gaero puna ara.</VERS>
      <VERS vnumber="14">Arare Yesu Kristo eno Abrahamna gao mene emo dubu giti awena-una atu teng yero babaise sero Yesu mene ayero yena ara. Awiya Oweno name eno sao awiya tumo diyaore mene panenese sero ayero yena ara.</VERS>
      <VERS vnumber="15">Otao mani, na ge awiya emo zora pugairo sana nigipu. Emo zo mene maganasani wau nuna maina gerao sariniya. Awiya zo mene daigatinasani ge zo oko susumariniya.</VERS>
      <VERS vnumber="16">Arare nona Tuwa Bayau mene pugari senu tauyena awiya Abraham mani nuna aune awongto aeno sena ara. Mani awiso daigairo aeno oko sena. Mani dekaongka eno sena. Awiya Yesu Kristo eno sena ara.</VERS>
      <VERS vnumber="17">Ge sinena auna susuwa era. Tuwa Bayau mene gitau Abraham eno ge senu tauyenu dawang 430 aung yenu aune nung sao tauyao ge ena keregainu Mose mene gaena. Arare sao tauyao ge ago keregaina amimene nona gitau pugari senu tauyena awiya dai wosao ine oko mitiya.</VERS>
      <VERS vnumber="18">Nona pugari senu tauyena awiya sao tauyao ge Mose eno sena awiya dipunasani aune pumanenese sai mitati siya, awiya ge Abraham eno senu tauyena awiya kotupunete aune pumaora nagibo aung yatiya. Tuwa Bayau mene nona Abraham eno pugari senu tauyena aeno nung Abraham eno teba pugaina ara.</VERS>
      <CAPTION vref="19">Sao tauyao ge Mose eno sena awiya tau yero mitao gege mitaise oko sena.</CAPTION>
      <VERS vnumber="19">Sao tauyao ge Mose eno sena awiya susuwa noeno senu gaeni? Awiya ge daora susuwa kasa daung yaise aeno senu gaena. Arata mitao gege mitaise okowata, nona pugari senu tauyena auna maung kasa daung yai aune sao tauyao ge senu gaena awiya atu tana yaise sena ara. Sao tauyao ge awiya angelora be mene senu Mose mene Tuwa Bayau aune emo bauno auna towang atu dopero puro aune emo bauno eno pugaina ara.</VERS>
      <VERS vnumber="20">Emo zo mene towang atu dopero dubu dekaongka gege eno oko, dubu etobe sikigari sero dopariniya. Arata Tuwa Bayau mene nona Abraham eno pugari sero sena awiya nuka nune Abraham eno sena.</VERS>
      <CAPTION vref="21">Sao tauyao ge Mose mene gaena awiya dipunete nao iwaing mitao gege mitao awiya oko topetarinesa.</CAPTION>
      <VERS vnumber="21">Sao tauyao ge ago sena amimene nona pugaora ge gitau sena awiya sisigatinita? Aung ara. “Sao tauyao ge dipunarineya amimene pewa yero narineya,” ayero sao mitati siya, awiya name sao tauyao ge dimaora atu pewa yero natenane a mitatiya.</VERS>
      <VERS vnumber="22">Arata Tuwa Bayau mene senu gaewa awiya eyero mitiya, “Emo bauno apakana pasenana bunaora atu mitowa.” Awiya name Yesu Kristo tumo diro nonane tumo diyao naname auna atu gege nona pugari senu tauyena auna me panenese sero Tuwa Bayau mene ayero senu gaewa ara.</VERS>
      <VERS vnumber="23">Awiya name gitau tumo diyao aung naungwane be aune sao tauyao ge Mose mene gaena amimene name bunenu bunaora atu naine nawe duwangne tumo diyaora bowi ge mene kasa yero baingtina.</VERS>
      <VERS vnumber="24">Sao tauyao ge Mose mene gaena amimene diya naname ine yero nete name puro Kristora waweng pugainu aune buro nuna aung yena, awiya tumo diyaora atu pewa yanenese ayero yena ara.</VERS>
      <VERS vnumber="25">Arare tumo diyaora nai seka kasa yenu giro name matu bauta potewangne be aune sao tauyao gera bunao aung yena.</VERS>
      <CAPTION vref="26">Tumo diyaora atu Tuwa Bayaura mani awiso yewangne.</CAPTION>
      <VERS vnumber="26">Arare niye Yesu Kristo tumo didinowa amimene apakana Tuwa Bayaura mani emo dire bauno dire yero nowa.</VERS>
      <VERS vnumber="27">Niye ge ou susunasani Kristora-una susuuno Kristora te weso papatinasani nowa.</VERS>
      <VERS vnumber="28">Arare Yuda emo arita emo Yuda oko, witaore wosaore, emore baunone, amimene gagausero nao awiya aung yenu niye apakana Kristo Yesura-una susuuno susumao dekaongka yewa ara.</VERS>
      <CAPTION vref="29">Nona mekora soumani mene Tuwa Bayaura mani awiso yewangne.</CAPTION>
      <VERS vnumber="29">Niye tumo diyaora atu Kristora dubu yewa, arare Abrahamna saisibuna me yero nowa, aeno nona pugari senu tauyena auna me puro narineya.</VERS>
    </CHAPTER>
    <CHAPTER cnumber="4">
      <VERS vnumber="1">Zo eyero sana nigipu. Mani zo nung maung magayai aune maungna wazawa pumaise maung mene sariniya amimene mani maingkore nai maung magayai aune maungna wazawa pumao ine teng oko. Nung soumani ine yero nete</VERS>
      <VERS vnumber="2">bairo aune wazawa maung mene pumaise sena awiya pumariniya. Arare imoo manita dikaing mene wazawa nuna diya naya mani bayai aune pugaya pariniya.</VERS>
      <VERS vnumber="3">Naname-una atu deka ayero mitiya. Name gitau mani maingko dubo puro nasani tawingna nona ewego-papego auna sou nasani naungwane ara. <NOTE type="study">+  4:3  Tawingna nona noyao. Emo gitau nasani nauwa amimene tawingna nona noyao amaze sou yero nasani nauwa. Awiya iwaeta, biruta, arasata, inota, wari—nona ayao amaze sou yero nasani nauwa.</NOTE></VERS>
      <VERS vnumber="4">Arata ago be pugao awiya kasa yenu Tuwa Bayau mene Mani nuna iyengtinu bauno zora-una atu kasa yena. Kasa yero Yudara sao tauyao ge sou yena.</VERS>
      <VERS vnumber="5">Awiya name sao tauyao gera bunaora atu besai Tuwa Bayaura mani emo dire bauno dire yanenese ayero yena ara.</VERS>
      <VERS vnumber="6">Name mani emo dire bauno dire nuna yero nonane, arare Tuwa Bayau mene Mani nuna-una Oweno iyengtitinoi wosiro dubo naname-una toiro eyero yau sinoiya, “O Tuwa, ning Mama nana.”</VERS>
      <VERS vnumber="7">Arare name soumani nuna okowata, mani nuna me yero nonane. Arare mani nuna yero nasani Tuwa Bayaura wazawa auna maung yero nanenese sena ara.</VERS>
      <CAPTION vref="8">Nao me aung nuwegaiwa awiya nupema oko gipu.</CAPTION>
      <VERS vnumber="8">Niye gitau Tuwa Bayau oko gao nasani tuwa ewego-papego awiya sou nasani nauwa. Tuwa awiya awong tuwa me okowa.</VERS>
      <VERS vnumber="9">Arata yeme niye Tuwa Bayau giro baingtitinowa. O eyero sana teng yae: Tuwa Bayau mene niye giro baingtitinoiya arauwa. Niye nono yero Yesu duaine yero kapetegairo sao tauyao ge Mose mene gaena awiya ago yari sinei? Gitau niye nao ninae mene pewa yarinei siya asero tawingna nona putoung aungta me aung awiya sou nasani nauwa. Arare niye sao tauyao ge ago yarineya, awiya niye kotumao matu awiya nupema puro neya ayao ine yariniya.</VERS>
      <VERS vnumber="10">Niye sao tauyao ge Mose mene gaena awiya ago nasani wari be ena, o ino ena, o iya dang ena, o dawang ena, awiya iya dang baina asero de ika gairo nowa.</VERS>
      <VERS vnumber="11">Aeno buro nana awiya ninae-una atu me aung yoiye sero na niye eno kotung-katung daigairo yero nona ara.</VERS>
      <CAPTION vref="12">Galata emo awong Paulo nuwegari sero yewa.</CAPTION>
      <VERS vnumber="12">O otao mani nana, na niye eno zi sinasani aune sane. Na gitau Yuda emora tani puro naungwa amimene doro niye Yuda oko ayao ine yero nona. Arare niye Yudara tani puro nari sineya awiya doro na ine yaese sinena. Niye meko zo na eno oko yao ara.</VERS>
      <VERS vnumber="13">Niye gigiwa. Na yaya nana mene mou yenu giro na niye aune dema mitaungwa, arare na turero nasani aune niye eno Bowi Iwaing tugata yewang.</VERS>
      <VERS vnumber="14">Yaya nana mene buro baina niye eno pugaina, arata niye na bereya oko yena. Niye na awang oko yewa. Aung ara. Niye na gigiwa Tuwa Bayaura angelo ine yewang, o Kristo Yesu ine yewang giro na yuno puro baungno kora yewa.</VERS>
      <VERS vnumber="15">Niye be aune yawa yawa yewa, awiya nono yero aung niye? Na gitau niye aune dema mitaungwa aune niye diti moko ninae zokero na eno pugao ine teng yati siya, awiya ayero yateya, awiya me gosinasani sinena.</VERS>
      <VERS vnumber="16">Na gitau ge me niye eno tugata yewang, arare yeme na kara gigeya iwo ninae ine nenita?</VERS>
      <VERS vnumber="17">Yuda emo ena awiya ge ungwe nunae mene niye yumaya name gausero niye nunae-una babaese kotungno yero nowa. Gosineya, ge iwero a saya niye na doro nunae-una babaese yero nowa arauwa.</VERS>
      <VERS vnumber="18">Ena mene niye iwaing mitaese sero niye yumarineya, awiya nao iwaing ara. Awiya na ninae-una buro atu nona aune gege okowata, awong be giti ayero narineya ami zo iwaing ara.</VERS>
      <VERS vnumber="19">Mani awiso nana, na niye eno bauno mene mani pumari nasani yaya tapunowa yaya ayero tamuwang, yaya deka awiya nupema tapunena. Kristora nao mene dubo ninae-una atu beburo mitaise yaya tapunasani narinena.</VERS>
      <VERS vnumber="20">Na nao ninae giro iwawa nena. Arare na ninae-una buro niye tugata yari igi mene okowata, be nana mene niye tugata yari aratapunena.</VERS>
      <CAPTION vref="21">Sarara mani aune Hagara mani awongto susuwa awenato zora ewe zora ewe.</CAPTION>
      <VERS vnumber="21">Atata yana sepu. Niye sao tauyao gera sou yari yero nowa amimene sao tauyao ge gayao awiya zazagairo susuwa nuna gosinowita?</VERS>
      <VERS vnumber="22">Auna atu ge zo eyero gayao mitiya: Abrahamna mani emodi etobe kasa yewato, awiya zo sou bauno mene puna, zo aro nuna mene puna.</VERS>
      <VERS vnumber="23">Sou bauno mene puna nung awiya emora mesara kasa yena. Bauno nuna mene puna ami zo Tuwa Bayau mene kasa yaise senu tau yena auna teng kasa yena.</VERS>
      <VERS vnumber="24">Arare ge auna enabara eyero mitiya. Bauno etobe amimene Tuwa Bayau aune tairo naora nagibo etobe auna etotoma yewato ara. Tairo nao zo Sinai diri atu pumuwa, arare dubu zo ge auna sou buro yewa, auna etotoma awiya Abrahamna sou bauno Haga mene yena ara.</VERS>
      <VERS vnumber="25">Sinai awiya diri zo, Arabia tawingna atu mitiya. Haga nung Sinai diri auna etotoma yena. Nupema napo Yerusalem deka ayero Sinai diri auna etotoma niya. Arare Yuda emo bauno gege awong Yerusalem napo mene ai nunae ine yenu awong mani awiso nuna yero nowa, awong awiya Hagara mani ine soumani yero nowa ara.</VERS>
      <VERS vnumber="26">Arata Yerusalem napo zo uritira atu mitiya amimene nung soumani okowata, nung sao tauyao gera bunao aung. Napo amimene aya me naname niya.</VERS>
      <VERS vnumber="27">Sarato Hagara ge gayao zo eyero mitiya, Bauno wagaung. Ning yure wata mani oko pumao nosa, ning awiya yawa yawa ye. Bauno mani pari yaya tapunowa ayao ine nina-una aung, ning dubo nina yawa yawa yaise. Bauno emore auna mani eto gege kasa naya bauno wagaungna mani awiso daigairo kasa yarineya.</VERS>
      <VERS vnumber="28">Otao mani nana, Isaka nung Tuwa Bayau mene kasa yaise senu tau yena auna teng kasa yena. Deka ayero niye Tuwa Bayau mene kasa yaese sena auna teng kasa yewa.</VERS>
      <VERS vnumber="29">Arata gitau mani emora kotumaora kasa yena amimene mani Owenona kotumaora kasa yena awiya iwo yena, deka ayao ine yeme mitiya. <NOTE type="study">+  4:29  Abrahamna mani Ismiel mene meta nuna Isaka eno iwo yero nasani nauna, deka ayero Yuda emo pewayero nari sero sao tauyao ge ago yero nowa amimene emo tumo diyaore gege nowa aeno iwo yero nowa.</NOTE></VERS>
      <VERS vnumber="30">Arare ge gayao zo eyero mitiya era, Sou bauno awiya nung mani nuna aune dema tune babaeto. Sou baunona mani mene bauno mera mani aune dema maungna wazawa oko topetaise.</VERS>
      <CAPTION vref="31">Name sao tauyao gera bunao aung mene nupema oko bunaore yanene.</CAPTION>
      <VERS vnumber="31">Otao mani nana, name sou bauno bunao auna mani awiso okowata, name bauno me bunao aung auna mani awiso arauwa.</VERS>
    </CHAPTER>
    <CHAPTER cnumber="5">
      <VERS vnumber="1">Name bunao aung nanenese Kristo mene sao tauyao gera bunao besena. Arare ena mene niye bunero mani sosou <NOTE type="study">+  5:1  Mani sosou. Sao tauyao ge ago yero nasani nauwa awong amaze Yuda emo mene bunao ine pupunauwa soumani nunae ine yero nasani nauwa. </NOTE> nunae yaese saya tau yero awang sepu.</VERS>
      <VERS vnumber="2">Na Paulo mene sana nigipu. Niye pewa yari sero emo ena mene taung aingso ninae kapaese sarineya, awiya Kristo mene niye soremao ine teng oko yariniya.</VERS>
      <VERS vnumber="3">Nupema sero baingtane. Zo nung Yudara sao tauyao ge dipunasani naise sero taung aingso nuna kapariniya amimene Yudara sao tauyao ge apakana dimaise sao mitiya.</VERS>
      <VERS vnumber="4">Arata sao tauyao ge dipunasani pewayero nari sinowa amimene Kristo aune dema tairo nao awiya kapero mono iwaing nuna doteya, arare ninae-una atu me aung niya.</VERS>
      <VERS vnumber="5">Arata nae mene zo Owenona putoungna atu Tuwa Bayau mene nae sorepunoi tumo diyaora atu nao pewayao tamari sero kotupunasani nonane.</VERS>
      <VERS vnumber="6">Kristo Yesu aune dema nasani taung aingso kapaore naota taung aingso kapao aung nao awiya nao me oko. Arata tumo diyaore nasani mono pumao amimene zo nao me arauwa.</VERS>
      <CAPTION vref="7">Sandara muti mene gera sura oko gutaise.</CAPTION>
      <VERS vnumber="7">Niye tumo diyaora nagibo zayero iwaing patiwa. Papatinewa emo nono yao mene nagibo denu gazenu tumo diyaora ge me awiya yangduwi? Awiya kotungno gipu.</VERS>
      <VERS vnumber="8">Tuwa Bayau niye yupunoiya amimene ge mera nagibo oko gazinoiya.</VERS>
      <VERS vnumber="9">Wora muti maing-maingkoka amimene ma sura gutero teng yero duwariniya, deka ayero emo dekaongka mene niye apakana sisigai meko yarineya.</VERS>
      <VERS vnumber="10">Name Tuwa aune dema nonane, arare niye ge nana oko awang sarineya, awiya gosinena. Arare emo zo mene taung aingso kapaora ge ta sao tauyao ge dimaora ge sinasani dubo ninae sisigariniya, awiya abena nuna-una atu kasa yariniya.</VERS>
      <VERS vnumber="11">Otao mani, na niye taung aingso kapaese tugata yateni siya, awiya Yuda emo mene yaya buro na eno oko pugateya. Arata na niye taung aingso kapaese oko sao yewang aeno awong yaya buro na eno pugatinowa. Nupema na i pasaora bowi sinona aeno awong kotumao meko na eno pupunowa. Arata na niye taung aingso kapaese satena, awiya awong kotumao meko na eno oko pateya.</VERS>
      <VERS vnumber="12">Arare dubo ninae sisigatinowa amimene taung aingso nuka nunae aero kapaya meko yaise sinena arauwa.</VERS>
      <CAPTION vref="13">Sao tauyao gera bunao aung nasani nao tebe-tabe oko yanene.</CAPTION>
      <VERS vnumber="13">Otao mani, Tuwa Bayau mene niye sao tauyao gera bunao aung naese yausero puna ara. Bunao aung nowa amimene taungna ara tamao auna ge dimaese okowata, dubora mono pupunasani sou wina-ye naese sero niye yausero puna ara.</VERS>
      <VERS vnumber="14">Arare Yudara sao tauyao ge apakana auna ge bainakama eyero sao mitiya, “Ning nitope ara tapunosa, deka ayero emo ena eno ye.”</VERS>
      <VERS vnumber="15">Niye giro baingtipu. Niye wina-de yero wina-gae yero anasani niye nika niyetope dero aung kamore yaneya.</VERS>
      <CAPTION vref="16">Dubo matura me ewe, Owenona me ewe.</CAPTION>
      <VERS vnumber="16">Na eyero sinena. Niye Owenona ge dipunasani neupu. Ayero nasani dubo matura dubo-dubo oko yarineya.</VERS>
      <VERS vnumber="17">Dubo matura ara tamao mene Oweno eno iwo noiya. Nupema Oweno mene dubo matu eno iwo noiya. Awongto iwo wina-ye yero nowato arare niye nona yari sinowa awiya yao teng oko.</VERS>
      <VERS vnumber="18">Arata niye Owenona ge dimarineya, awiya niye pewayero nari sero sao tauyao gera soumani oko yarineya.</VERS>
      <VERS vnumber="19">Dubo matura buro awiya pungyero oko mitoiya. Awiya eyero kasa noiya: Kuma yao, tani meko yao, ge dao,</VERS>
      <VERS vnumber="20">tuwa ge iwao sou yao, kangya yao, iwo wina-ye yao, ge-matu yao, otao zo eno kotumao meko puro nao, dung duware yao, nona iniro sorao, gausero ewe-pape nao,</VERS>
      <VERS vnumber="21">dubo-dubo yao, ou tauyao miniro dau yao, ou tauyao miniro tani meko yao. Ayero nao meko ena—nona ayao ine awiya gitau tugata yewang, awiya nupema tugata yane. Emo pasena ayero yero nowa amimene Tuwa Bayau nata emo tuwa yero noiya auna napora oko towari neya.</VERS>
      <VERS vnumber="22">Oweno mene me eyero tapunoi kasa yero noiya: Dubo bayaore nao, dubo yawa yaware nao, dubo monone nao, ao-diyaore nao, mono pumao, kora-makora yao, ge dimaore nao,</VERS>
      <VERS vnumber="23">dero yawero nao, dubora semini nasani nao. Me awiya Oweno mene tapunoi kasa noiya. Arare sao tauyao ge mene nona me awiya oko awang sinoiya.</VERS>
      <VERS vnumber="24">Kristo Yesura gerao yero nonane amimene nao matu naname dubo-dubore aratamaore awiya i pasaora dewangne aung yena ara.</VERS>
      <VERS vnumber="25">Oweno mene nao seka name eno pugaina, arare Owenona ge dipunasani nagibo nuna patanene.</VERS>
      <CAPTION vref="26">Name otao mani naname ena dubo minaore naya giro soremanene.</CAPTION>
      <VERS vnumber="26">Name taung puro wiwiti nasani wina-se oko yanene. Kotumao meko wina-pung oko yanene.</VERS>
    </CHAPTER>
    <CHAPTER cnumber="6">
      <VERS vnumber="1">Otao mani nana, emo zo mene etegaora atu zuwero pasena tamai giro niye Owenone mene etutero nung kora yero pungpu. Ayero nasani etegao dekaongka auna atu ning zuwosi sero nika nitope umo ye.</VERS>
      <VERS vnumber="2">Niye dubo minaore nasani giro wina-soreung nasani neupu. Ayero nasani Kristora sao tauyao ge teng dimarineya.</VERS>
      <VERS vnumber="3">Emo wosao zo mene nutope emo baina asariniya, awiya nung nutope etegariniya.</VERS>
      <VERS vnumber="4">Niye apakana dekaong-dekaong amimene nao nika ninae giro baingtipu. Ayero yaya iwaing yariniya, awiya yawa yawa ge emo zo eno okowata, nika niye eno kasa yariniya.</VERS>
      <VERS vnumber="5">Buro mou yao awiya maungne maungne yero pungpu.</VERS>
      <VERS vnumber="6">Yesura ge niye eno tugata-magata yero nowa emo awong awiya nona iwawaing ninae-una atu mitai giro awong aeno pugaipu.</VERS>
      <CAPTION vref="7">Nete nao naname-una me pumari nenane.</CAPTION>
      <VERS vnumber="7">Tuwa Bayau etegaya zuwari ni siya sero nika niyetope oko etegaipu. Nona we zo urasa me zo ewe oko kasa yariniya. Nete nona we uretesa auna me gege kasa yai parinesa.</VERS>
      <VERS vnumber="8">Zo nung dubo matura we urariniya amimene nete dubo matu nuna-una me pariniya. Me awiya magayero yaya tau tataware yao tamariniya. Arata zo nung Owenona we urariniya amimene nete Owenona me nao me iwaing awiya pariniya.</VERS>
      <VERS vnumber="9">Buro iwaing nasani bereya oko yanene. Bereyare oko narinenane, awiya nete me paora be nuna auna atu zamena simena bainakama tamarinenane.</VERS>
      <VERS vnumber="10">Arare be naname mitiya eune bere-bere emo apakana kora yanene. Ayero nasani otao mani naname Tuwara gera nowa aeno mono panene.</VERS>
      <CAPTION vref="11">Paulo nung Kristora i pasao eno yawa yawa yena.</CAPTION>
      <VERS vnumber="11">Niye owe bainakama wawong naka nana mene gainena ewiya gipu.</VERS>
      <VERS vnumber="12">Yuda emo ge ou suwao ena mene ninae-una atu nasani taung nunae puro witari sero niye taung aingso kapaese ato sinowa. Noeno ayero sinowi? Susuwa nunae eyao era: Awong dubo eto nowa. Awong Kristora i pasao tumo didinowa, arata awong i pasao gege tumo didinasani taung aingso kapao auna sao tauyao ge duwaya Yuda emo ena mene awong iwo yowi sero awang nasani niye dema taung aingso kapaese sinowa arauwa.</VERS>
      <VERS vnumber="13">Awong taung aingso kapewa amimene sao tauyao ge oko dipunowa. Awong amimene niye taung aingso kapero nunae-una susumaya taung nunae bowi yari sero sinowa.</VERS>
      <VERS vnumber="14">Arata nane mene zo nona zo noeno okowata, Tuwa naname Yesu Kristo i pasao nuna-una bowi ge awiya gege de ika gatinasani nona. Yesura i pasao mene tawingna nona auna putoung na eno puro wosinu aung yena ara. Arare na deka ayero i pasao nuna-una atu magayewang be aune tawingna aratamao nana aung yena.</VERS>
      <VERS vnumber="15">Taung aingso kapaore naota taung aingso kapao aung nao awiya nao me oko. Arata nao seka mene zo nao me ara.</VERS>
      <VERS vnumber="16">Kotumao awiya puro nonane. Niye dema kotumao awiya puro nowa, arare monone ao-diyaore ninae-una atu kasa yero mitaise. Tuwa Bayaura Isreli emo me yero nowa nunae-una atu dema kasa yero mitaise.</VERS>
      <VERS vnumber="17">Na Tuwa Yesu sounona aeno sero na dedunowa kunuzu owere taung nana-una mitoi puro nona, arare zo mene nupema na eno yaya buro oko pugaise.</VERS>
      <CAPTION vref="18">IGI PAULO MENE EFESO EMO ENO GAENA</CAPTION>
      <VERS vnumber="18">Otao mani nana, Tuwa naname Yesu Kristora mono mene dubo ninae-una atu mitaise. Yore.\id EPH NT<style fs="super">0018</style>. EP ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h EFESO\mt IGI PAULO MENE EFESO EMO ENO GAENA\ip\ it Paulo mene Roma nape atu bunao gare mitasani igi siwongpatige gaena. Zo Efeso emo eno gaena, zo Kolosai emo eno gaena, zo Filipai emo eno gaena, zo Filimon eno gaena. Igi ewiya gitau Efeso nape babai zazagaya aune napo enana babai gaese gaena. Igi emimene Tuwara dubu auna susuwa keregatinoiya. Name Tuwara dubu awiya te-wawong taung ipu nuna ara; ora nune zo gitau ato naname. Name ibu nuna ara; ora nune zo ibura ziwong. Name bauno nuna ine ara; ora nune zo yu naname ine ara. \it*</VERS>
    </CHAPTER>
  </BIBLEBOOK>
  <BIBLEBOOK bnumber="49" bsname="EPH">
    <CHAPTER cnumber="1">
      <VERS vnumber="1">Na Paulo mene Tuwa Bayaura bera Yesu Kristora aposolo yero nona amimene Tuwara dubu Efeso nape atu mitasani Yesu Kristo iniro taka sero yero nowa niye aeno igi ewiya gaitinena ara.</VERS>
      <VERS vnumber="2">Mama naname Tuwa Bayau aune Tuwa Yesu Kristo nunato-una atu bayao monone mene kasaye ninae-una gairo mitaise.</VERS>
      <CAPTION vref="3">Tuwa Bayau nung name Yesura-una susuuno name eno gao ge pugairo aung yena.</CAPTION>
      <VERS vnumber="3">Tuwa Bayau nung Tuwa naname Yesu Kristora maung auna yazo de ika ganene. Nung name Kristora-una susuuno ititira soremao susuwa giti uritira atu name eno pugaina ara.</VERS>
      <VERS vnumber="4">Nune gitau nibamu tawingna poza oko kasa yaore nuna benaungna beingti aung dubo pewayaore nanenese sero Kristo eno name yangtaka-betaka yena ara.</VERS>
      <VERS vnumber="5">Nung gitau giginu mitauna, arare nung name eno dubora mono pupunasani Yesu Kristora iwaing eno mani awiso nuna yero nanenese dubo eo yaore senu tau yena.</VERS>
      <VERS vnumber="6">Nung Mani bouwa nuna eno yero soremao nuna iwaing name eno pugaina, arare nung bowi yao gege nanene.</VERS>
      <VERS vnumber="7">Yesu nung yu nuna mene name zuma gaenu pasenana bunao aung nonane. Awiya pasena naname disena ara. Tuwa Bayaura soremao ou kuru ine mitoiya auna teng yena ara.</VERS>
      <VERS vnumber="8">Tuwa Bayau mene soremao bainakama name eno pugaina.</VERS>
      <VERS vnumber="9">Nung kotumao susuwa giti puro noiya amimene buro ago Kristo mene yarinena awiya mena dubo mene giro denenu pungyero mitauna amaze name eno keregaina.</VERS>
      <VERS vnumber="10">Buro yari sinoiya awiya eyao era: Be giginu mitoiya awiya nugu nai aune nung nona apakana uritira-ta tawingna awiya pu dekaongna gai aune Kristo mene maung yariniya.</VERS>
      <VERS vnumber="11">Tuwa Bayau nung buro ago kasa yaise kotupu nauna awiya bere gitau dubo mene kotungno deninoi mitoiya auna teng ago kasa yero noiya, arare Kristora iwaing gege eno name dubu nuna yanenese name awigairo puna.</VERS>
      <VERS vnumber="12">Awiya name gitau Kristo tumo diro nasani naungwane nonane amimene nung bowi yao gege nanenese aeno yena ara.</VERS>
      <VERS vnumber="13">Aeno niye deka ayero yewa ara. Niye ge me nigiwa, awiya Bowi Iwaing niye kora yena amaze sinena. Niye ge awiya nigiro puro pu dube gatinasani Kristo tumo diwa Tuwa Bayau mene Oweno name eno pugari senu tauyena awiya pugainu pumuwa amimene dubu nuna yaese sero zawang yena.</VERS>
      <VERS vnumber="14">Oweno awiya nona Tuwa Bayau mene dubu nuna name eno pugari senu tauyena auna agewa gitau pugaina ara. Agewa amimene name nung eno gegeregati noiya ara. Arare nanane Tuwa Bayau mene name sorero pumai nung aune dema narinenane, auna be awiya diya nanenese sero Oweno name eno pugaina ara. Susuwa auna bowi nuna mene bainakama kasa yaise ayero yena.</VERS>
      <CAPTION vref="15">Paulo mene awong eno isa sena.</CAPTION>
      <VERS vnumber="15">Tuwa mene buro ayero nasani name kora noiya. Nupema niye Tuwa Yesu tumo didinasani ge nigao otao mani eno mono iwaing pupunowa auna ge bowi nigiro</VERS>
      <VERS vnumber="16">niye kotungno isa sinasani be giti dange Tuwa Bayau eno sinasani nona ara.</VERS>
      <VERS vnumber="17">Anasani niye eno isa eyero sinona ara: Tuwa naname Yesu Kristora Maung Tuwa Bayau, nung simao waegaore auna maung, amimene kotumao ninae zawagai ge nuna nigaese o susuwa nuna keregaina amaze gaya kasa yaise isa sinona.</VERS>
      <VERS vnumber="18">Kotumao ninae zawagai aune nona eyao auna susuwa gaese: Tuwa mene niye uritira nona ipu ewa-gaewa yao auna mamono yaese yau sena, o nona ipu ewa-gaewa yao simao waegaore awiya dubu nuna name eno pugari senu tauyena,</VERS>
      <VERS vnumber="19">nupema putoung nuna bainakama mani zo mene giro saine yao teng oko amimene name nung tumo didinonane auna atu mitasani name sorepunoiya—nona ayao auna susuwa gaese isa sinona ara.</VERS>
      <VERS vnumber="20">Nung putoung nuna bainakama amimene gitau Kristo magayaora atu uwero puro pu uritira gainu wawong me nuna-una atu mitoiya ara.</VERS>
      <VERS vnumber="21">Ayenu Kristo mene uritira angelo <NOTE type="study">+  1:21  Uritira angelo. Tuwa Yesu nung angelo iwaingne mekore awiya apakana daigatinoiya.</NOTE> apakana daigatinoiya—angelo diya-ta angelo putoungne-ta angelo gitau yao—auna gitau yao nunae pugaina ara. Nung emo yazore ena miteya awiya apakana daigatiniya, be yeme eune gege oko, ayero gege mitao gege mitariniya ara.</VERS>
      <VERS vnumber="22">Tuwa Bayau mene nona apakana Kristora wese pugairo name dubu nuna auna gitau yao awiya nung pugaina ara.</VERS>
      <CAPTION vref="23">Tuwa Bayau mene Kristora iwaing eno nao me name eno tauna.</CAPTION>
      <VERS vnumber="23">Kristo mene emo bauno ena dubu nuna yaese sero yangtagairo puna awong awiya te-wawong taung ipu nuna ara. Arare name dubu nuna mene nuna-una atu susupunonane te-wawong taung ipu nuna teng kasa yero noiya ara. Nupema nune nona apakana awiya putoung nuna mene initinoi tau yero noiya.</VERS>
    </CHAPTER>
    <CHAPTER cnumber="2">
      <VERS vnumber="1">Niye gitau pasena tebe-tabe nasani nauwa amimene ititi ninae taragairo emo magayao ine yero nasani nauwa ara.</VERS>
      <VERS vnumber="2">Awiya tawingna nao meko auna nagibe atu nasani ititi mekora emo tuwa auna ge dipunasani nauwa ara. Ititi meko amimene be yeme eune ge dao emo baunona mokora atu buro noiya.</VERS>
      <VERS vnumber="3">Name gitau ge dao emo bauno aune dema tairo nasani dubo matu naname auna aratamao awiya ago yero nasani naungwane ara. Ayero nasani taung aingso naname aune kotumao naname auna ge dipunasani naungwane ara. Arare name emo memeko aune dema mekora gerao yewangne ara.</VERS>
      <VERS vnumber="4">Arata Tuwa Bayau nung mono pumaora maung. Arare nung name eno dubora mono bainakama puro nasani nauna.</VERS>
      <VERS vnumber="5">Name ge dao naname mene senu emo ititi magayaore ine yero nasani naungwane be aune nung name Kristo aune dema magayaora atu uwena. Nigitineya: Nung dubo bayao nuna-una niye kora yena ara.</VERS>
      <VERS vnumber="6">Nung name Kristo aune dema uwero nung aune dema uriti masira atu adumanenese sero pugaina. Awiya Kristo Yesura iwaing eno ayero yena ara.</VERS>
      <VERS vnumber="7">Tuwa Bayau mene name eno mono iwaing pupunasani Kristo Yesu iyengtinu buna. Ayero nasani dubo bayao nuna bainakama ou kuru ine auna susuwa keregaina. Keregai kasayero daung mokera atu mitao gege mitaise yena.</VERS>
      <VERS vnumber="8">Nung niye eno mono iwaing pupunasani tumo diyao ninae auna atu niye kora yena. Awiya yao ninae eno oko, Tuwa Bayau nung nuka nutope dubo bayao nuna-una niye eno ayero yena ara.</VERS>
      <VERS vnumber="9">Iwaing ninae eno oko yena. Iwaing ninae eno niye kora yati siya, awiya niye teng taung puro witateya.</VERS>
      <VERS vnumber="10">Nune name yenu kasa yewangne. Nung name nao iwawaing nanenese sero Yesu Kristora iwaing eno nao seka name eno pugaina ara. Nao iwawaing awiya name yerota yero ayero nasani nanenese Tuwa Bayau mene gitau sosena ara.</VERS>
      <CAPTION vref="11">Kristo mene Yuda emo ena aune emo Yuda oko ena aune awiya puro pu dekaongna gainu dubu dekaongka yewangne.</CAPTION>
      <VERS vnumber="11">Niye emo Yuda oko mene gitau taung aingso oko kapao aung nasani nauwa, awiya kotupu nasani neupu. Taung aingso oko kapao aung nasani nauwa Yuda emo taung aingso kapao amimene niye maze“ Taung aingso oko kapao” asinaungwane. Taung aingso kapao awiya nona wawong mene yao gege ara.</VERS>
      <VERS vnumber="12">Arare niye eeno kotupu nasani neupu: Niye be awiya Kristo aune dema oko nasani nauwa. Nupema Isreli dubu nuna kasupuro ake atu nasani nauwa. Nupema soremao Tuwa Bayau mene dubu nuna eno pugari senu tauyena awiya oko tumo didinasani nauwa. Arare Tuwa Bayau aune dema tairo nao awiya oko mitauna ara.</VERS>
      <VERS vnumber="13">Arata be yeme eune niye gitau ake atu nasani nauwa amimene Kristo Yesura-una susupuneya Kristora yu mene niye puro baung Tuwa Bayaura-una nugu kasaniya.</VERS>
      <VERS e="15" vnumber="14">Nung nuka nutope mono puro bunu name mono nuna-una mokora atu nonane ara. Gitau Yuda emo nae gausero niye emo Yuda oko aune iwo wina-ye nasani naungwane ara. Iwo amimene goma ine yero mitauna ara. Arata Kristo mene taung aingso nuna gera nasani goma awiya denu bezenu name dubu etobe amimene dubu dekaongka yewangne ara. Nung maganasani Yuda emora sao tauyao ge apakana—sao tauyao gere o wini gere—awiya puro wosinu putoung aung yena. Awiya dubu etobe gausero nasani naungwane amimene nuna-una atu susuuno dubu dekaongka yero monone nanenese ayero yena ara.</VERS>
      <VERS vnumber="16">Nung dubu etobe awiya pu dekaongna gai dubu dekaongka yanenese sero i pasaora atu magayena ara. Ayero nasani dubu etobe gitau iwo wina-ye nasani naungwane iwo auna putoung arita Tuwa Bayaura iwo auna putoung awiya etobe deka ayero denu aung kamore yewato nung name Tuwa Bayau aune dema pugainu tairo nonane ara.</VERS>
      <VERS vnumber="17">Nung kasa yero niye ake atu nauwa aune nae nugu atu naungwane name apakana aeno monona ge tugata yenu nigiwangne ara.</VERS>
      <VERS vnumber="18">Kristo mene Maungna garo be awiya apenu nae Yuda emo ge nigao aune niye emo Yuda oko ge nigao name dubu etobe amimene Oweno dekaongka awiya puro aune Maungna-una kasa yero nonane.</VERS>
      <CAPTION vref="19">Name dubu nuna mene Tuwara ibu yero nonane.</CAPTION>
      <VERS vnumber="19">Arare be yeme eune niye emo Yuda oko ge nigao mene waina tawingna atu oko nowa. Arata niye Tuwa Bayaura natopo tawing auna atu nowa ayao ine niya ara. Niye ge nigao emo enane susuuno Tuwa Bayaura dubu yero nowa ara. Niye Tuwa Bayaura mani awiso yero nowa ara.</VERS>
      <VERS vnumber="20">Niye garo zo Tuwa Bayau mene gapunoiya ayao ine ara. Aposolo arita porofete awong garo auna ziwong ine ara. Awong niye diungno nowa dodopinowa ara. Ora Yesu Kristo mene zo garo autura ziwong yero mitoiya ara.</VERS>
      <VERS vnumber="21">Nune emo apakana garora soo sagiya ine yero tairo didinoi Tuwara ibu dang kasa yero bautunoiya.</VERS>
      <CAPTION vref="22">Paulo nung Bowi Iwaing awiya emo Yuda oko eno tugata yaise sao.</CAPTION>
      <VERS vnumber="22">Niye deka ayero Tuwa Bayau mene Kristora-una susupunoi Owenona mitao ibu yero nowa.</VERS>
    </CHAPTER>
    <CHAPTER cnumber="3">
      <VERS vnumber="1">Aeno na Paulo mene niye emo Yuda oko iwaing yaese sero Kristo Yesura burora bunao emo yero nona amimene niye kotungno Tuwa Bayau eno isa sinona ara.</VERS>
      <VERS vnumber="2">Tuwa Bayau mene mono iwaing nuna-una bowi niye eno tugata yanese sena awiya niye nigiwita nowa.</VERS>
      <VERS vnumber="3">Tuwa Bayau mene ge nuna pungyao na eno keregaina. Auna ge maingkoka ika atu gaetena ara.</VERS>
      <VERS vnumber="4">Niye ge awiya zazagati nasani aune na Kristora ge pungyao giro baingtitinona ayero garineya.</VERS>
      <VERS vnumber="5">Ge pungyao nuna awiya gitau emo nasani nauwa awong eno oko keregaina ara. Ago Oweno mene aposolo aune porofete nuna name eno keregaina ara.</VERS>
      <VERS vnumber="6">Ge pungyao nuna awiya eyao era: Niye emo Yuda oko mene Bowi Iwaing nigiro Yuda emo nae aune dema teng Tuwa Bayaura nona ipu ewa-gaewa yao auna mamono yero narineya. Nupema name dema dubu dekaongka yero narinenane. Anasani niye nona Tuwa Bayau mene pugari senu tauyena amaze Kristo Yesura-una atu susuuno nae aune dema topetari nenane ara.</VERS>
      <VERS vnumber="7">Na Bowi Iwaing auna buro yanese Tuwa Bayau mene na eno mono iwaing pupunasani putoung nuna na eno pugainu Bowi Iwaingna buro-mani yewang ara.</VERS>
      <VERS vnumber="8">Na Tuwa Bayaura dubu auna wosao nibamu nona, arata saineba Tuwa Bayau mene buro iwaing awiya na eno pugaina. Awiya Kristora-una atu zamena simena baina mitao gege mitoiya auna ge ou kuru ine amaze emo Yuda oko eno sero kereganese aeno buro iwaing ewiya na eno pugaina.</VERS>
      <VERS vnumber="9">Ge pungyao nuna awiya sero keregana emo bauno apakana amimene gaese sena ara. Tuwa Bayau nung nona apakana yena amimene gitau buro ago yari kotupu nauna awiya dubo nuna-una atu pungyero puro nauna ara.</VERS>
      <VERS vnumber="10">Noeno dubo nuna-una atu gege pungyero puro nauni? Auna susuwa eyao era. Tuwa Bayaura kotumao baina noyao ou kuru ine awiya yeme eune dubu nuna naname-una atu kasa yai uritira angelo diya aune angelo putoungne amimene gaese sero gitau dubo nuna-una atu gege puro nasani nauna.</VERS>
      <VERS vnumber="11">Tuwa Bayau nung gitau nibamu otu dubo nuna mene ge senu tau yena auna me awiya pu Tuwa naname Kristo Yesu auna-una gainu kasa yena ara.</VERS>
      <VERS vnumber="12">Ayero nasani nagibo nuna kora yenu name nung tumo didinasani awang yao aung tau yero Tuwa Bayaura nugu bautunonane.</VERS>
      <VERS vnumber="13">Arare eyero sana nigipu. Na niye eno yero yaya-biyaya tapunona auna dubo ninae mene oko wosaise. Yaya nana mene yazo ninae de ika gatinoiya.</VERS>
      <CAPTION vref="14">Paulo mene Efeso emo bauno eno isa sena.</CAPTION>
      <VERS e="15" vnumber="14">Arare na ge pungyao nuna awiya kotupu nasani Mama naname-una benaungna atu boma gaero niye eno isa sinona. Mama awiya nung uritita tawingna mamono auna maung ara. Arare ge“ mama” ayero sinonane awiya zayaora atu zayero sewa amimene butunoiya ara.</VERS>
      <VERS vnumber="16">Arare na nuna benaungna atu boma gaero niye eno isa sinasani eyero sinona ara: Tuwa Bayau simao waegaore nuna bainakama mitiya auna teng Oweno niye eno pugai Oweno mene niye putoung bainakama pugai dubo ititire tau-tataware yaese;</VERS>
      <VERS vnumber="17">nupema Kristo tumo diyaya nung dubo ninae-una atu mitao masi yaise; o niye dubo bayao nuna-una atu tatai pugairo tauyero dopaese.</VERS>
      <VERS vnumber="18">Dubo bayao nuna-una atu dodopinasani ge emo bauno apakana awong aune dema dubo bayao nuna-una susuwa awiya susuwa ipu botore bowang papatu gomine apakana gosinonane ayero gaese isa sinona ara.</VERS>
      <VERS vnumber="19">Awiya niye Kristora bayao mene emora nigao daigatinoiya awiya saineba giro baingtaese isa sinona. Ayero naya nona apakana Tuwa Bayaura-una atu zauno mitoiya amimene ninae-una atu zapunasani mitariniya.</VERS>
      <VERS vnumber="20">Buro name eno yaise sero isa sinonane o kotupunonane, buro awiya apakana putoung nuna mene naname-una atu mitasani buro yero noiya amimene yao teng ara. Awiya gege oko, buro ena babuze name nung yaise oko kotupunonane awiya nung yao teng ara.</VERS>
      <CAPTION vref="21">Oweno mene name pu dekaongna gainu Kristora te-wawong taung ipure yewangne.</CAPTION>
      <VERS vnumber="21">Aeno name emo bauno dubu nuna Kristora yazora Tuwa Bayau bowi nasani yazo nuna de ika gatinasani nao gege nanene. Awiya me yaise.</VERS>
    </CHAPTER>
    <CHAPTER cnumber="4">
      <VERS vnumber="1">Arare na Tuwa eno bunao emo yero nona amimene kotumao ninae uwinasani sana nigipu. Tuwa Bayau mene niye doedoe yero nagibo me niye eno gipena, nagibo auna teng neupu.</VERS>
      <VERS vnumber="2">Ayero nasani taung puro wosiro baingtiro yo-ozaore neupu. Nupema wina-ao didinasani etutero dubo monone neupu.</VERS>
      <VERS vnumber="3">Ayero Oweno nung mono taungno niye pu dekaongna gairo monona angsi mene tairo dinu dubu dekaongka yewa, angsi awiya daya kapao eno, tau yero diya wina-ye nasani neupu.</VERS>
      <VERS vnumber="4">Name dubu nuna dekaongka gege ara; name Oweno dekaongka gege puro nonane; name uritira wau dekaongka gege pumanenese sero doedoe yena;</VERS>
      <VERS vnumber="5">Tuwa naname dekaongka gege ara; tumo diyao naname-una susuwa dekaongka gege mitiya; ge ou suwao naname dekaongka gege mitiya;</VERS>
      <VERS vnumber="6">Tuwa Bayau naname dekaongka gege ara; nung dubo naname sero auna maung yero nasani, dubo naname sero diya nasani, dubo naname sero auna atu buro nasani, dubo naname sero auna atu mitao gege mitoiya.</VERS>
      <CAPTION vref="7">Tuwa mene uritira gera buro-mani noyao pugaina.</CAPTION>
      <VERS vnumber="7">Kristo nung burora putoung awiya aratamao nuna-una teng bono yero name ge nigao emo eno pugainu teng puro nonane ara.</VERS>
      <VERS vnumber="8">Auna ge gayao zo eyero mitiya, Nung bunao emo puro witi ika daung nibamu yena. Ayero yero emo eno bayao nasani yo iwaing pugaina ara.</VERS>
      <VERS vnumber="9">“Nung witi ika daung nibamu yena,” ge auna susuwa nono yero mitiye? Susuwa nuna eyao era: Nung gitau wosina. Awiya wosi tawingna yena.</VERS>
      <VERS vnumber="10">Nung wosina amimene nupema kapetegairo uriti sero mitauwa awiya daigairo witina. Awiya uritire tawingne topetari witina ara.</VERS>
      <VERS vnumber="11">Nung amimene burora putoung bono nasani emo ena aposolo pugaina, ena porofete, ena Bowi Iwaing tugata yao emo yazo ewenselis, ena pasto aune gipao emo pugaina.</VERS>
      <VERS vnumber="12">Awiya niye Tuwara dubu awiya kora-makora yanane niye Tuwara dubu auna sou yao buro yaya name Kristora te-wawong taung ipure amimene bairo tau yanenese buro emo ayero pugaina ara.</VERS>
      <VERS vnumber="13">Name ayero bautu nete tumo diyaora susuwa dekaongka aune Tuwa Bayaura Mani auna susuwa dekaongka awiya tamarinenane. Tauno dubo dekaongka yarinenane. Ayero aune emo me yarinenane. Awiya name bairo Kristo ine teng yarinenane.</VERS>
      <VERS vnumber="14">Name emo me yero aune nupema oko mani maingkoka ine yero narinenane. Emo ena awiya kotumao nunae mani mamanikakara ine ara. Arare etegao emo mene etegairo nowa ge iwao nunae awiya bisi baina ine yero emo auna dubo puro kipiti-kapete yero noi wang mene gigiru-gegeru yero bautunoiya ayero bautunowa. Etegao emo amimene etegao susuwa giti taungno emo etegatinowa.</VERS>
      <VERS vnumber="15">Ora name zo tani me gege yero nasani dubora mono pupunasani taungne ititire deka ayero baitinete gitau yao naname Kristo auna-una susuuno nung ine yanene.</VERS>
      <VERS vnumber="16">Nung dubu nuna-una gitau ato ine yero noi agegewa pu dekaongna gatinonane uro mene susupunoi te-wawong taung ipure nuna kasa noiya. Arare taung agegewa nuna ine yero nonane amimene buro name eno sao awiya teng yarinenane, awiya te-wawong taung ipu botore nuna ine yero baitinasani dubora mono wina-pung nasani narinenane.</VERS>
      <CAPTION vref="17">Digara nao ine oko nanene.</CAPTION>
      <VERS vnumber="17">Na Tuwara be puro eyero sinena. Niye digara kotumao puro nona me aung piti gege oko puro neupu.</VERS>
      <VERS vnumber="18">Awong ge iwao mene kotumao nunae be buro mume yena, arare awong kotumao nunae oko tangsao ara. Awong dau ine ara. Tuwara ge nigiro oko nigaine yero nowa, arare nao Tuwa Bayau mene pugatinoiya awiya oko puro nowa.</VERS>
      <VERS vnumber="19">Arare awong meng gao aung nasani pasena apakana awiya yari dubo-dubo pupunasani pasena benaung giti bereya yao aung nasani nowa.</VERS>
      <VERS vnumber="20">Ninae Kristora ge ayero oko nigiwa.</VERS>
      <VERS vnumber="21">Niye susuwa nuna gipao, nupema ge me Yesura-una atu mitoiya awiya gipewa nigiwa ara.</VERS>
      <VERS vnumber="22">Eyero nigiwa ara: Niye tani gitau yero nasani nauwa auna dubo matu ninae mene pasenana dubo-dubo yero nasani nuka nutope meko yero noiya awiya dutugairo dopu.</VERS>
      <VERS vnumber="23">Ayero dubo kotumaore ninae kapetegaipu seka aiware yae.</VERS>
      <VERS vnumber="24">Dubo seka aiware wosogaese. Dubo seka aiware awiya Tuwa Bayau mene tapunoi benaung nuka nuna ine dang pewayao kasa yero noiya ara.</VERS>
      <VERS vnumber="25">Arare niye ge iwao yangdoro ge me gege wina-se nasani neupu. Noeno oko, name Kristora te-wawong taung ipure dekaongka auna agewa.</VERS>
      <VERS vnumber="26">Tini kapao pupunasani pasena oko yae. Dung yero giro oko puro neupu wari dusupae.</VERS>
      <VERS vnumber="27">Dung yao ninae amimene garo be iwai Sanda towoiye sero.</VERS>
      <VERS vnumber="28">Ugaing yao emo mene ugaing yangdoro wawong nuna mene buro tau yao yero waure nonane taungno emo bogamasa eno mono pumaise.</VERS>
      <VERS vnumber="29">Ge meko be ninae-una atu oko kasa yaise. Ge iwaing emo bauno sorepunoiya amaze gege sinasani neupu. Ayero sinaya ge iwaing ninae mene emo bauno ge nigarineya awong awiya soremariniya.</VERS>
      <VERS vnumber="30">Niye Tuwa Bayaura Oweno eno dubo minao buro oko pugaipu. Noeno okowata, Tuwa Bayau mene name be bainana atu saore gaise sero Oweno nuna mene name zawang yena ara.</VERS>
      <VERS vnumber="31">Dung yao, o tini kapao, o dubo meko yao, o ge betao, o ge bautara sao, aune otao eno kotumao meko puro nao, amimene ninae-una towang atu oko mitaise.</VERS>
      <CAPTION vref="32">Name waegaora nanene.</CAPTION>
      <VERS vnumber="32">Niye mono wina-pung nasani, yo wina-apu nasani, pasena wina-yangdoro neupu. Tuwa Bayau mene Kristora iwaing eno pasena ninae yangduna, deka ayero yepu.</VERS>
    </CHAPTER>
    <CHAPTER cnumber="5">
      <VERS vnumber="1">Tuwa Bayau mene niye aratapunoi niye mani nuna yero nowa. Arare niye te weso nuna papatinasani neupu.</VERS>
      <VERS vnumber="2">Ayero yero dubo monone dema neupu. Kristo nung deka ayero name eno dubora mono pupunasani taung aingso nuna pugainu gera yewa amimene Tuwa Bayau eno zawing me iwaing sereyao pugaina ayero niya.</VERS>
      <VERS vnumber="3">Tani meko—kuma yaota, pasena mekota, giro dubo-dubo yao—pasena ayao oko yae. Nupema pasena auna ge ungwe awiya Tuwara dubu ninae-una towang atu oko kasa yaise.</VERS>
      <VERS vnumber="4">Nupema, ge meng gaoreta, dau geta, imeti atoore izao, awiya oko sae. Ayero saya meko yariniya. Tuwa Bayau eno dange sinasani nung bowi yaya teng yariniya.</VERS>
      <VERS vnumber="5">Niye eyero gosinowa: Emo zo nung kuma yero noiya, o emo memeko-mameko, o emo zo nung Tuwa Bayau pu ago gairo nung tawingna nona pu gitau gairo nona aeno dubo-dubo yero noiya, nung amimene Kristo aune Tuwa Bayaura napo auna oko babariniya.</VERS>
      <VERS vnumber="6">Zo niye etegati nasani ge iwari yai oko gipu me yae. Meko ayao eno Tuwa Bayau mene abena ge dao emo eno pugariniya.</VERS>
      <VERS vnumber="7">Arare niye awong oko soremarineya.</VERS>
      <VERS vnumber="8">Niye gitau mumena atu nasani nauwa. Arata yeme awiya niye Tuwara-una atu kasa yero waegaora atu neya. Arare emo waegaore yero neupu.</VERS>
      <VERS vnumber="9">Nane ayero sinena, noeno oko, waegaora nowa amimene me eyero tapunowa: tani iwaingne nao, arita etutero nao, aune ge me sao.</VERS>
      <VERS vnumber="10">Niye nona zo yari yero giro Tuwa mene nigai iwaing yarinita awiya gitau giro baingtiro aune yepu.</VERS>
      <VERS vnumber="11">Ena mene mumena nao meko awiya yari yaya oko soreungpu. Niye auna susuwa meko keregati nasani awang sepu.</VERS>
      <VERS vnumber="12">Tani meko pungyero yero nowa auna ge ungwe yarinenane, awiya ge meng gaore yariniya.</VERS>
      <VERS vnumber="13">Nona awiya kereganane waegao mene gayai susuwa nuna kasa yariniya. Noeno oko, nona daung mokera kasa yariniya amimene waegao tamariniya.</VERS>
      <VERS vnumber="14">Arare aeno eyero sao mitiya, Auriti awinosa awiya doro iropung. Nupema magayaora atu iropuro dope. Ayero yasa Kristora waegao mene ning waegariniya.</VERS>
      <VERS vnumber="15">Ayero nasani emo kotumao aung mene nowa ayero oko neupu. Niye emo kotumaore mene nowa ayero neupu.</VERS>
      <VERS vnumber="16">Be euna atu meko mene zauno mitiya, arare iwaing yaora be ena oko yangduwae. Buro putoungne dema tau yero yero yepu.</VERS>
      <VERS vnumber="17">Niye dau emo mene nowa ayero oko neupu. Tuwa mene buro ge niye eno sinoiya awiya giro baingtipu.</VERS>
      <VERS vnumber="18">Ou wain miniro dau oko yae. Nona amimene dubo sisigati noiya ara. Ou wain oko, Oweno mene ninae-una atu beburo topetiro mitaise.</VERS>
      <VERS vnumber="19">Niye ge wina-se yero nasani yereta Samta zebuye Oweno mene niye eno pugatinoiya amaze dubore kotumaore mene gapunasani Tuwa bowi yepu.</VERS>
      <VERS vnumber="20">Ayero nasani Tuwa Bayau Mama naname mene nona noyao benaung giti pugatinoiya aeno be giti Tuwa naname Yesu Kristo auna yazo yau sinasani dange nung eno sinasani neupu.</VERS>
      <CAPTION vref="21">Yu aro yero nao auna ge.</CAPTION>
      <VERS vnumber="21">Niye Kristo samo dedunasani ge wina-diung yepu.</VERS>
      <VERS vnumber="22">Angsi, niye Tuwara ge dipunowa deka ayero ibono ninae-una ge diungpu.</VERS>
      <VERS vnumber="23">Kristora dubu awiya te-wawong taung ipure nuna ara. Nung dubu nuna-una kora yao emo yero noiya. Arare nung dubu nuna-una gitau yao yero noiya, deka ayero ibono mene angsira gitau yao yero naese sao ara.</VERS>
      <VERS vnumber="24">Arare Tuwara dubu mene Kristora ge dipunowa ayero angsi mene ibono nunae-una ge apakana dimaese.</VERS>
      <VERS vnumber="25">Kristo nung dubu nuna eno dubora mono pupunasani dubu nuna eno magayena, deka ayero ibono niye angsi eno dubora mono pupunasani neupu.</VERS>
      <VERS vnumber="26">Awiya nung dubu nuna name awiya meko naname ge ou mene sayai pewa yanane name Tuwa Bayau eno gerari sero ayero yena ara.</VERS>
      <VERS vnumber="27">Nung dubu nuna name awiya beingti aung, taung iso aung, meko zo aung, pewa yao aune simaore nuna benaungna pugari sero ayero yena. Arare ibono, niye Kristo mene dubu nuna eno dubora mono pungna, deka ayero angsi ninae eno dubora mono pungpu.</VERS>
      <VERS vnumber="28">Ibono awong taung aingso nunae ara tapunowa, teng deka ayero angsi nunae ara tamaese. Zo nung bauno nuna ara tapunoiya amimene taung aingso nuna dema ara tapunoiya.</VERS>
      <VERS vnumber="29">Emo awe mene taung aingso nuka nuna maze iwo noiye? Aung ara. Name taung aingso naname uninasani diya nasani nonane ara. Deka ayero Kristo mene dubu nuna name eno ayero nasani noiya.</VERS>
      <VERS vnumber="30">Noeno oko, name te-wawong taung ipure nuna yero nonane.</VERS>
      <VERS vnumber="31">Ge gayao zo eyero mitiya, Arare emo zo mene ai maungne nuna yangdoro bauno nuna aune tayai awongto dubore taungne dekaongka yero narineyato.</VERS>
      <VERS vnumber="32">Awiya ge me nuna pungyao, susuwa nuna ou kuru baina ine ara. Arata nane gigena Kristo aune dubu nuna awiya gapuniya ara.</VERS>
      <CAPTION vref="33">Ai maung aune mani awiso auna ge.</CAPTION>
      <VERS vnumber="33">Nupema ge amimene niye apakana dekaong-dekaong ayero gapuniya. Arare ibono, niye apakana taung aingso ninae ara tapunowa, deka ayero angsi ninae ara taungpu. Nupema angsi mene ibono nunae samo daese.</VERS>
    </CHAPTER>
    <CHAPTER cnumber="6">
      <VERS vnumber="1">Mani mamani, niye Tuwa aune dema nasani ai maung ninae-una ge diungpu. Noeno oko, ayero yaese sao mitiya.</VERS>
      <VERS e="3" vnumber="2">Ge gayao zo eyero mitiya, Ning ai maung nina sou ye. Tuwa Bayau mene sao tauyao ge apakana pugatinasani sao tauyao ge ewiya sero aune ge susuuno eyero sena, “Ning sao tauyao ge ewiya dimarinesa, awiya na abena iwaing ning eno pugarinena.” Abena iwaing pugari sena awiya eyao era: “Ning nimoi-namoi tawingna atu iwaing narinesa.”</VERS>
      <VERS vnumber="4">Mamono, mani awiso ninae mene tini kapao pumowi sero, awong eno tebe-tabe oko yae. Niye awong Tuwara ge gipinasani iwaing diya yepu bayae.</VERS>
      <CAPTION vref="5">Emo tuwa aune soumani auna ge.</CAPTION>
      <VERS vnumber="5">Soumani, niye tawingna emo tuwa ninae awang nasani dubo dekaongka yero awong samo dedunasani eyero kotungpu. Nae Kristo nanae samo dedunenane.</VERS>
      <VERS vnumber="6">Awong niye anuwing naya be aune gege buro oko yae. Niye awong etegari sero ayero oko yae. Name Kristora soumani asero Tuwa Bayau nagibo sena atu dubo eo yaore neupu.</VERS>
      <VERS vnumber="7">Emo eno kotupunasani oko, Tuwa eno kotupunasani sou buro ninae bereya yao aung yero nasani neupu.</VERS>
      <VERS vnumber="8">Niye eyero nigitinowa ara: Zo nung soumani yero narinita o soumani oko yero nariniya amimene tani iwaing nasani nariniya auna teng Tuwa mene abena nung eno pugariniya.</VERS>
      <VERS vnumber="9">Emo tuwa, niye kotumao deka ayao maze puro nasani soumani ninae kora yero baingtipu. Awong gona-magona oko yae. Arare eyero gipu: Soumanita emo tuwa, niye Tuwa ninae dekaongka uritira atu mitiya. Name nuna benaungna witaota wosao aung, ziyo gomi dekaongka gege mitonane ara.</VERS>
      <CAPTION vref="10">Tuwa Bayaura gi bemine puro nanene.</CAPTION>
      <VERS vnumber="10">Ge sesena besugatini giro susuuno eyero sinena. Tuwara-una susumaya putoung nuna baina amimene ninae-una semai putoungne dema nae.</VERS>
      <VERS vnumber="11">Ayero nasani Tuwa Bayaura-una atu gire bemine puro, puro naya Sanda mene pungyero iwo yai aune niye tau yero nung tunarineya.</VERS>
      <VERS vnumber="12">Name iwo taung aingsore awong aune oko winade-wanade yero nonane. Aung ara. Name iwo taung aingso aung, iwo pungyao, aune winade-wanade yero nonane. Iwo awiya awong angelo memekora gitau yao, Sandara soumani putoungne, emo memeko mumena atu nowa, iwae dubu witao nibamu ika uritira atu mitowa ara. Awong aune winade-wanade yero nonane.</VERS>
      <VERS vnumber="13">Aeno Tuwa Bayaura-una atu gire bemine puro neupu. Ayero yaya iwora be kasa yai aune niye iwo aune winade-wanade nete putoung nunae puro wosaya awong yaya teng oko yao yai giro yangdoro zanaya niye kaatu dopero mitarineya.</VERS>
      <VERS vnumber="14">Niye eyero dopepu: Ge me mene ipura geing ninae yero dipu; etutero nao mene taung wori ninae kapa mene yao ayao ine yai wosogairo bautare zazawingne dowepu gi dung zuzae;</VERS>
      <VERS vnumber="15">monona Bowi Iwaing awiya puro baungno tugata yari sero sosero kora yero dopepu. Amimene te soga ninae ine yaise.</VERS>
      <VERS vnumber="16">Arare niye nona awiya apakana puro nasani aune nona ewiya dema pungpu: tumo diyao mene bemi ninae yai be giti puro neupu. Puro dodopinaya mekora maung mene tai iyao dungna pugao amaze ninae-una umai apakana zuzaya sikimarineya.</VERS>
      <VERS vnumber="17">Tuwara korayao awiya kopeti aeni mene yao ine puro dipu. Ora Owenona winade yaora iwi awiya pungpu. Winade yaora iwi awiya Tuwa Bayaura ge ara.</VERS>
      <VERS vnumber="18">Niye be sero Owenona putoungna isa serota sero nasani Tuwa atata yepu. Ayero nasani timara yao aung neupu. Ora Tuwara dubu napo sero sero mitowa awong aeno isa sinasani neupu.</VERS>
      <VERS vnumber="19">Ayero nasani na eno dema isa sinaya na ge sari yana Tuwa mene na soreuno ge nuna dubo nana-una pugai na tau yero Bowi Iwaing pungyenu mitauna awiya keregairo pu daung garinena.</VERS>
      <VERS vnumber="20">Na Bowi Iwaing eno Tuwara buro-mani yero nona amimene bunao gare etu mitona. Niye na isa mene soremaya na awang yao aung, tau yero ge awiya keregairo pu daung gane. Ayero yanese sao mitiya.</VERS>
      <CAPTION vref="21">Besugaora ge.</CAPTION>
      <VERS vnumber="21">Niye nao nana-una susuwa aune buro yero nona auna susuwa awiya kau yowi sero, Tikikas mene ninae-una buro ge ungwe yai garineya. Nung ge nigao otao naname iwaing aune Tuwara buro-mani ge dimaore.</VERS>
      <VERS vnumber="22">Nune ge ungwe nanae nasani kotumao iwaing niye eno pugaise iyengtena butuniya ara.</VERS>
      <VERS vnumber="23">Tuwa Bayau Mama aune Tuwa Yesu Kristo nunato-una atu dubo monone tumo diyaore dubo-ozao awiya ge nigao otao mani nana niye eno pugaetose.</VERS>
      <CAPTION vref="24">IGI PAULO MENE FILIPAI EMO DUBU ENO GAENA</CAPTION>
      <CAPTION vref="24">Gao ge.</CAPTION>
      <VERS vnumber="24">Tuwara mono iwaing mene emo bauno Tuwa naname Yesu Kristo aratapunowa, auna-una atu mitaise.\id PHP NT<style fs="super">0018</style>. PH ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h FILIPAI\mt IGI PAULO MENE FILIPAI EMO DUBU ENO GAENA\ip\ it Paulo mene Roma nape bunao gare atu mitasani igi siwongpatige gaena. Zo Filipai emo dubu eno gaena, zo Kolosai emo dubu eno gaena, zo Efeso emo dubo eno gaena, zo Filimon eno gaena. Nung gitau Filipai nape atu nasani nauna. Nung igi ewiya susuwa eyao eno gaena: Tuwara dubu Filipai nape atu nasani nauwa amimene moni ena pu dekaongna gairo Epafoditora waweng pugaiwa puro baungno Paulo eno pugainu pungna ara. Aeno Paulo mene awong eno dange sari sero igi ewiya gaena. Nung bunao gare atu mitauna arata saineba yawa yawa yena, deka ayero awong Yesu eno be giti yawa yawa naese sena ara. \it*</VERS>
    </CHAPTER>
  </BIBLEBOOK>
  <BIBLEBOOK bnumber="50" bsname="PHP">
    <CHAPTER cnumber="1">
      <VERS vnumber="1">Nato Pauloto Timoti Yesu Kristora buro-mani amimene niye Filipai napora Kristo Yesura gerao emo bauno aune simaire gitau yaore nowa niye aeno igi ewiya gaitinenato era.</VERS>
      <VERS vnumber="2">Mama naname Tuwa Bayau aune Tuwa Yesu Kristo nunato-una atu bayao monone mene kasa ye ninae-una gairo mitaise.</VERS>
      <CAPTION vref="3">Paulo nung Tuwa eno dange sena.</CAPTION>
      <VERS vnumber="3">Na be ozaung niye kotupu nasani Tuwa Bayau nana eno dange sinona.</VERS>
      <VERS vnumber="4">Niye Bowi Iwaing nigitinasani nae aune dema tairo buro yero butunowa,</VERS>
      <VERS vnumber="5">aeno be ozaung isa sinona awiya niye apakana aeno dubo nana iwaing noi Tuwa Bayau eno dange sero nona.</VERS>
      <VERS vnumber="6">Ayero nasani eyero gosinona. Tuwa Bayau mene buro iwaing dubo ninae-una atu zayena amimene nete buro awiya besugatinai aune Yesu Kristo baora be nuna kasa yariniya.</VERS>
      <VERS vnumber="7">Na niye apakana ayero gosinona teng yero noiya, noeno okowata, na bunao gare atuta daung atu Bowi Iwaing eno ge buro nasani nona awiya na Tuwa Bayaura soremao puro nona awiya niye dema puro nowa. Arare na dubo mene niye kotupunona.</VERS>
      <VERS vnumber="8">Yesu Kristora dubo naname-una atu tauyao mitoiya, deka ayero dubo nana ninae-una atu mitoiya, awiya Tuwa Bayau mene gosinoiya.</VERS>
      <VERS vnumber="9">Dubora mono ninae mene dubo kotumaore aune nigao ninae awiya pumai tauyaise be giti isa sinasani nona.</VERS>
      <VERS vnumber="10">Arare niye nao iwaing naiye meko naiye awiya giro baingtiti nasani nao meko doro nao iwawaing puro nasani Yesu Kristora kasa yao be awiya kotupunasani dubo iwaingne pasena aung neupu.</VERS>
      <VERS vnumber="11">Ayero yaya Yesu Kristo mene niye soremai etutero naora me zamena simenane awiya taungno naya ena mene giro Tuwa Bayau bowi nasani yazo nuna de ika gatinae.</VERS>
      <CAPTION vref="12">Paulo bunao gare atu mitauna amimene Bowi Iwaing soreuna.</CAPTION>
      <VERS vnumber="12">Otao mani nana, niye eyero gaese sinena. Na bunao gare pugaiwa awiya Bowi Iwaing aung yaise okowata, kasa yero baingtaise yewa ara.</VERS>
      <VERS vnumber="13">Noeno okowata, na Kristo eno bunao emo yero mitena auna bowi amimene Sisara gorobo emo arita emo ena nunae-una daweng toiro aung yetiya.</VERS>
      <VERS vnumber="14">Arare bunao gare etu mitena giro otao mani naname agewa bainane mene Tuwa kotupunasani awang yao aung eo yero Tuwa Bayaura ge tugata nasani nowa ara.</VERS>
      <VERS vnumber="15">Emo ena kotumao meko na eno pupunasani na puro wosaora ge sinasani Kristora bowi tugata yero nowa. Arata ena mene zo dubo iwaingne na eno dubora mono pupunasani Kristora bowi tugata yero nowa.</VERS>
      <VERS vnumber="16">Awong ayero yero nowa awiya iwo mene Bowi Iwaing nuna puro wosowi sero Tuwa Bayau mene gigina auna teng na bunao gare etu mitona aeno ayero yero nowa.</VERS>
      <VERS vnumber="17">Arata na puro wosaora ge sinowa amimene yazo nuka nunae baina yaise sero taung puro wiwitinasani eyero sinasani Kristora bowi tugata yero nowa, “Name Paulora bunao awiya nupema susupunasani yaya nung eno puganene.” Asero ayero nowa.</VERS>
      <VERS vnumber="18">Awong buro taung mene nowita dubore nowi, arata saineba, Kristora bowi ayero sinowa bautunoiya, aeno dubo nana mene yawa yawa yero noiya.</VERS>
      <CAPTION vref="19">Paulo nung naore magayaore eno yawa yawa yena.</CAPTION>
      <VERS vnumber="19">Na yawa yawa yao gege nasani narinena. Noeno okowata, na eyero gosinena: Niye na eno isa buro yaya Yesu Kristora Oweno mene na soremai Tuwa Bayau mene na mekora atu sorariniya.</VERS>
      <VERS vnumber="20">Na meng gao oko tamarinena. Na tauyero butunona ayero bautu nasani narinena. Na narinenita magayari neni, auna teng, nao nana meneta magayao nana mene Kristora bowi kere daung gariniya, awiya gosinena.</VERS>
      <VERS vnumber="21">Tawingna etu narinena auna teng Kristora buro narinena. Magayao mene nona bainakama na eno tamariniya.</VERS>
      <VERS vnumber="22">Arata na tawingna etu mitasani narinena, awiya na bowi iwaing tugata yaora buro nupema yana me bainakama kasa yariniya. Arare na nono yarineni, asinasani iwawa nasani dubo gagausinena.</VERS>
      <VERS vnumber="23">Na magayaota seka nao awongto etobe awiya aratapunena. Tawing doro baungno Kristo taungno nung aune dema nao awiya ara tamao nana bainakama ara.</VERS>
      <VERS vnumber="24">Arata niye bogamasa ine yao eno, na tawingna etu nana teng yariniya.</VERS>
      <VERS vnumber="25">Aeno eyero gosinena. Na niye soremana tumo diyao ninae be bai yawa bowire dema naese na seka mitasani niye aune dema narinena.</VERS>
      <VERS vnumber="26">Arare na ninae-una nupema buro nana na eno nasani Yesu Kristo bowi yarineya.</VERS>
      <CAPTION vref="27">Kristo eno tau yero dopanene.</CAPTION>
      <VERS vnumber="27">Niye nao ninae kora yero Kristora Bowi Iwaing auna teng neupu. Niye otao gamao yero nasani dubo dekaongka yero tairo Bowi Iwaingna nao aeno winade nasani neupu buro gane. Arita na ake atu nasani bowi ninae nigane.</VERS>
      <VERS vnumber="28">Ayero naya iwo dubu ninae mene putoung ninae puro wosari yaya oko awang yepu. Ayero yaya aune susuwa etobe ewiya kasa daung yai iwo ninae mene garineya. Tuwa Bayau mene awong yangduwai gera yarineya, nupema nung niye sorero pariniya, auna susuwa etobe awiya kasa daung yai garineya.</VERS>
      <VERS vnumber="29">Tuwa Bayau mene niye Kristora dubu yaese gigina, awiya niye tumo diyaese gege okowata, nung eno yaya tapunasani naese sero yo-iwaing awiya tauna.</VERS>
      <CAPTION vref="30">Dubo dekaongka yero mono wina-pung yepu.</CAPTION>
      <VERS vnumber="30">Na gitau winade yewang gigiwa, yeme deka ayero nona bowi nana nigitinowa, winade dekaongka amimene niye tapunoiya arauwa.</VERS>
    </CHAPTER>
    <CHAPTER cnumber="2">
      <VERS vnumber="1">Na kotumao ninae uwari sero ge ewiya sana nigipu. Niye Kristo aune tairo nasani tauyero nowa. Nung niye ara tapunasani onggo sero kora noi dubo iwaingne nowa. Niye Oweno puro nasani dubora mono wina-pung nasani nowa.</VERS>
      <VERS vnumber="2">Aeno dubo nana-una atu yawa yawa bainakama kasa yero mitaise sero kotumao ninae pu dekaongna gaipu. Ayero nasani dubora mono wina-pung yero nona dekaongka aeno dubo uwi nasani neupu.</VERS>
      <VERS vnumber="3">Niye taung ninae oko puro witae. Nupema taung puro witaora tani zo oko yae. Niye nika niyetope puro wowosi nasani otao mani ninae puro witipu.</VERS>
      <VERS vnumber="4">Niye nona ninae gege yaya iwaing yaise gege okowata, otao maina nona dema iwaing yaise kotungpu.</VERS>
      <CAPTION vref="5">Yesu mene nao nuna puro wosiro nauna, deka ayero nanene.</CAPTION>
      <VERS vnumber="5">Kotumao Kristo Yesu mene puro nauna, deka ayao puro neupu.</VERS>
      <VERS vnumber="6">Nung Tuwa Bayau ine yero nauna, arata nung Tuwa Bayau ine yero nao awiya oko sorena. Aung ara.</VERS>
      <VERS vnumber="7">Nung uriti nao nuna awiya dutugairo doro emo ine yero kasa yero soumaina nao puna ara. Ayero yenu benaung nuna gigiwa awiya tawing emora benaung ine yena.</VERS>
      <VERS vnumber="8">Nung emo wosao yero nasani ge dimaora nagibo patiro bautunete magayao tauna. Magayao tauna, awiya i pasaora atu magayao awiya tauna.</VERS>
      <VERS vnumber="9">Ayero yena, arare Tuwa Bayau mene nung puro witiro emo tuwa bainakama pugaina ara. Pugairo yazo bowire nuna mene emo bauno apakana auna yazo bowire daigaise sena.</VERS>
      <VERS vnumber="10">Tani eyero ago kasa yaise sero aeno ayero yena: Uritira atu nowa, o tawingna etu nowa, o tawing tura atu nowa, awong apakana amimene boma gaero Yesu bowi yaese.</VERS>
      <VERS vnumber="11">Emo bauno apakana mene, “Yesu Kristo nung nata Tuwa niya,” ayero saese. Ayero saya Tuwa Bayau Maungna yazo bowire ika nibamu mitaise sero ayero yena ara.</VERS>
      <CAPTION vref="12">Tuwara ge eno tau-tataware yanene.</CAPTION>
      <VERS vnumber="12">Otao mani nana, niye be giti ge dimaore nowa, awiya na niye aune dema naungwa be aune nauwa awiya daigati nasani na ake etu mitena eune yero baingtipu. Tuwa Bayau mene niye kora yenu iwaing yewa ayero nari yero giro nung awang nasani buro nuna tau tataware yero yepu.</VERS>
      <VERS vnumber="13">Buro nung gosinoi iwaing noiya awiya niye yao ine teng, noeno okowata, Tuwa Bayau nung nutope name eno buro yaora aratamao aune buro yaora putoung awiya pugatinoiya.</VERS>
      <VERS e="15" vnumber="14">Niye emo dubu memeko auna towang atu nasani Tuwa Bayaura mani awiso yero etutero pasena aung dubo iwaingne nari kotungno giro gugumama sao aune wina-se yao awiya doro buro nasani neupu. Niye nunae-una tawingna atu nasani</VERS>
      <VERS vnumber="16">nao pugaora ge awiya kere daung gatinasani arasa ine yero waegati nasani neupu. Ayero naya aune nete Kristo kasa yaora bera atu na yaya bainakama teba oko tamuwang, o buro nana me aung oko yena, auna susuwa kasa yai yawa yawa yane.</VERS>
      <VERS vnumber="17">Niye tumo diyao ninae mene zawing ine nasani Tuwa Bayau eno pugatinowa, arare awong na dero yu nana dema zawing ninae-una tame yasagarineya, awiya saineba, yawa yawa yarinena. Ayero yaya na niye aune dema yawa yawa yarinena.</VERS>
      <VERS vnumber="18">Deka ayero niye yawa yawa yepu. Niye na aune dema yawa yawa yepu.</VERS>
      <CAPTION vref="19">Timotira ge.</CAPTION>
      <VERS vnumber="19">Tuwa Yesu mene nigai teng yariniya, awiya na Timoti mena ninae-una iyengtana bariniya. Awiya eeno. Nung buro ninae-una atu ge bowi zo nigiro kapetegairo na sai nigiro dubo nana iwaing yaise sero iyengtari sinena.</VERS>
      <VERS vnumber="20">Emo zo nung ine mene na aune dema oko noiya. Nune aratamao nuna doro niye eno kotung-katung nasani yero noiya.</VERS>
      <VERS vnumber="21">Emo apakana awiya nona nunae gege kotupunasani Yesu Kristora buro oko kotupunowa.</VERS>
      <VERS vnumber="22">Arata Timoti awiya niye nao nuna-una susuwa gosinowa. Mani mene maung nuna sorepunoiya, ayero nung na Bowi Iwaingna burora sorepunoiya.</VERS>
      <VERS vnumber="23">Arare nana-una atu nona nomi mene kasa yariniye, awiya giro baingtiro aune nung mena iyengtana ninae-una bariniya.</VERS>
      <VERS vnumber="24">Arita Tuwa mene nigai na naka natope mena ninae-una dema bari kotupunena.</VERS>
      <CAPTION vref="25">Epafoditora ge.</CAPTION>
      <VERS vnumber="25">Na nona kau nasani newang giro niye Epafodito iyengtiwa buro nonana na sorepuniya ara. Nung otao nana, o soremao nana, o Kristora winade yao emo yero noiya. Arata na nung iyengtana ninae-una kapetegaise sao mitiya, arare iyengtitinena.</VERS>
      <VERS vnumber="26">Nung yaya punu bowi nuna nigiwa. Ge nuna nigiwa giro nung niye eno kotung-katung nasani niye eno sinoiya.</VERS>
      <VERS vnumber="27">Nung yaya mou-mesa yao puro beba magayari yenu Tuwa Bayau mene nung yo auno kora yena ara. Nung eno yo auna, awiya nung eno gege okowata, na eno dema yo auna. Na dubo minao bainakama tamoni sero Tuwa Bayau mene ayero yena.</VERS>
      <VERS vnumber="28">Aeno niye benaung nuna nupema giro dubo iwaing yaise, o na deka ayero kotung-katung aung nari sero mena nung pugena butuniya ara.</VERS>
      <VERS vnumber="29">Arare nung ninae-una kasa yai yawa yawa baina nasani Tuwa eno deka ayero yero nung otao yepu. Niye emo eyao awiya de ika yepu.</VERS>
      <CAPTION vref="30">Emo Kristo tumo didinowa awong awiya ge emo me.</CAPTION>
      <VERS vnumber="30">Noeno okowata, nung Kristora buro eno nasani beba magayena. Nung niye sorepu nasani na sou nasani nao nuna beba gera yena ara.</VERS>
    </CHAPTER>
    <CHAPTER cnumber="3">
      <VERS vnumber="1">Otao mani nana, ge zo sana nigipu. Tuwa eno nasani yawa yawa nasani neupu. Ge matu sero gaewa awiya nupema gayari sero nasani gosinena meko oko niya. Ge amimene niye soremai iwaing mitarineya. Ge awiya eyao era:</VERS>
      <VERS vnumber="2">Yuda emo ena eu sino mene yaine yero nowa awong awiya umo nasani neupu. Ge sisigao emo ge iwi nasani taung aingso kapinowa, awong awiya umo yepu.</VERS>
      <VERS vnumber="3">Noeno okowata, Yuda emo taung aingso kapao awiya awong zawang yao dubu nuna me oko yero nowa. Arata name ge nigao mene zawang yao dubu nuna me yero nonane ara. Name Owenona putoungna Tuwa Bayau bowi yero nonane, nupema Kristo Yesu aune tairo nasani yawa yawa yero nonane. Name taungna nona oko tumo didinonane.</VERS>
      <VERS vnumber="4">Emo ena awong taungna nona tumo didinasani iwaing mitari sarineya, awiya na taungna nona tumo didinasani awong daigarinena. Na natope taungna nona tumo diyari sero yatena, awiya susuwa eeno yana teng yatiya.</VERS>
      <VERS vnumber="5">Aya na punu mitiwang wari 8 aung yenu aune taung aingso nana kapewa ara. Na Isreli emo dubura atu kasa yewang. Na Benzaminna saisibuna. Na Yuda emo. Na Yuda emora-una atu kasa yewang ara. Na sao tauyao gera maung yero Farisayo emo yero nasani naungwa.</VERS>
      <VERS vnumber="6">Na Tuwa Bayaura sao tauyao ge eno tau-tataware nasani Yesura dubu iwo yewang. Sao tauyao ge ago nasani etutero naungwa ara.</VERS>
      <VERS vnumber="7">Na gitau tani puro naungwa awiya gosinaungwa me nauna, arata tani awiya ago Kristo eno gigiwang piti yena.</VERS>
      <VERS vnumber="8">Awiya gege okowata, Tuwa nana Kristo Yesura susuwa giro baingtiwang amimene nao yero bumuwang awiya daigaitiniya asero nona apakana awiya gosinona piti noiya. Na Kristo iniro baingtari sero nung eno nona apakana gigiwang gau ine yenu giro yangduwang ara.</VERS>
      <VERS vnumber="9">Na nuna-una desetiti nasani nari sinena. Na sao tauyao ge dipunasani pewa yero nari sero okowata, Kristo tumo didinasani pewa yero nari sero aratapunena. Na tumo diyaore nana Tuwa Bayau mene pasena nana disai aung yaise sinena.</VERS>
      <VERS vnumber="10">Na Kristo giro baingtari sinona. Iropao nuna-una putoung dema giro baingtari sinona. Yaya tauna auna susuuno nung aune dema yaya tamari sinona. Kotumao puro magayena, kotumao dekaongka awiya puro nari sinona.</VERS>
      <VERS vnumber="11">Ayero nasani bautunete magayaora atu seka yero iropao awiya tamari sero aratapunona ara.</VERS>
      <CAPTION vref="12">Tau yero sungno simao panene.</CAPTION>
      <VERS vnumber="12">Na naka natope eyero oko sinena: Na mena tanona kasa yero simao awiya taungno iwaing tena ayero oko sinena. Arata Yesu Kristo mene na puna, arare na simao pumari sero supunona.</VERS>
      <VERS e="14" vnumber="13">Otao mani nana, nane simao tamuwang ayero oko sinona. Eyero gege yero nona: Nona bautara mitiya, awiya nuwegati nasani nona simao gitau mitiya awiya pumari sero diti gitau yero supunona. Simao awiya eyao era: Tuwa Bayau mene senu Yesu Kristo mene name yung uritira yero noiya.</VERS>
      <VERS vnumber="15">Kotumao nana eyao mitiya, aeno name kotumao tau yaore nonane amimene deka ayero kotupunasani nanene. Arata niye kotumao zo ewe puro narineya, awiya Tuwa Bayau mene kotumao meko ninae awiya niye eno keregai giro baingtarineya.</VERS>
      <VERS vnumber="16">Arare nagibo patiro bumuwangne dekaongka awiya patiro babanene.</VERS>
      <CAPTION vref="17">Name uriti napora gerao.</CAPTION>
      <VERS vnumber="17">Otao mani nana, niye apakana tani nana awiya giro deka ayero nasani neupu. Emo ena nao nane yero nona ayero nowa awong awiya gosinasani nao awena narineya deka ayero teng etutero nasani neupu.</VERS>
      <VERS vnumber="18">Arata emo enana susuwa awiya niye tugata yero butunona deka ayero nupema zi sinasani dubo minaore tugata yane. Emo witao amimene Kristora i pasao aeno iwo nasani nowa.</VERS>
      <VERS vnumber="19">Emo ayao awiya awong kowa iyaore auna gerao yero mitarineya. Awong taungna aratamao nunae awiya gosinowa tuwa nunae ine noiya. Aune nao meng gao tapunoiya awiya nasani bowi pasore yero nowa. Tawingna nona mene dubo kotumaore nunae topetiro aung noiya.</VERS>
      <VERS vnumber="20">Arata name mene zo uriti napora gerao. Arare Sorao Emo naname Tuwa Yesu Kristo mene uritira atu wosiro name paise diya mitonane ara.</VERS>
      <CAPTION vref="21">Paulora otao maine auna ge.</CAPTION>
      <VERS vnumber="21">Nung emo bauno aune nona apakana auna putoung awiya puro wosiro nuna-una tera atu gurutu yao auna putoung awiya nuna-una atu mitoiya ara. Putoung amimene taung naname simao aung awiya puro kapetegai taung nuna ine simaore yarinenane ara.</VERS>
    </CHAPTER>
    <CHAPTER cnumber="4">
      <VERS vnumber="1">Otao mani, na niye eno yo apunona. Dubo nana ninae-una atu mitoiya. Niye awiya ziyo simaora nona nana. Na niye giro aratapunona. Niye Tuwara-una atu desetiro tau yero baingtipu.</VERS>
      <VERS vnumber="2">Bauno etobe Yuodiato Sintike kasugairo nowato amimene Tuwa eno nasani dubo dekaongka yero naetose sinena.</VERS>
      <VERS vnumber="3">O soremao mani nana me, bauno etobe awiya kora yasese sinena. Noeno okowata, awongto aune Kelemente aune otao mani ena awong Bowi Iwaingna buro auna na soremuwa. Arare yazo nunae awiya nao me iwaing auna bukura atu gayao miteya ara.</VERS>
      <CAPTION vref="4">Yawa yawa yaora ge.</CAPTION>
      <VERS vnumber="4">Niye Tuwa eno nasani yawa yawa nasani neupu. Na nupema sana nigipu. Yawa yawa yepu.</VERS>
      <VERS vnumber="5">Emo bauno apakana amimene dubo monone nao ninae awiya gaese. Tuwara kasa yaora be nugu niya.</VERS>
      <VERS vnumber="6">Arare nona zo eno kotung-katung oko yae. Nupema nona zo kau yero giro Tuwa eno keregairo isa sinasani dange susuuno sinasani neupu.</VERS>
      <VERS vnumber="7">Ayero yaya dubo ozao Tuwa Bayau mene tapunoiya, dubo ozao awiya emora kotumao daigatinoiya, amimene dubo kotumaore ninae pu dekaongna gairo diya nai dubo kotumaore ninae mene Kristo Yesura-una atu tau yero mitariniya.</VERS>
      <VERS vnumber="8">Otao mani, ge zo susuuno sane. Nao me, nao pewayao, etutero nao, nao iwaing-kawaing, nao yazo bowire de ika yao, nao awiya apakana be giti kotupunasani neupu.</VERS>
      <VERS vnumber="9">Na ge sero tugata yero sero gipero ayewang giro baingtiwa, deka ayero nasani neupu. Ayero naya Tuwa Bayau dubo iwaingna maung mene niye aune dema nariniya.</VERS>
      <CAPTION vref="10">Filipai emo mene taungna nona Paulo eno pugaiwa nung yawa yawa yena.</CAPTION>
      <VERS vnumber="10">Niye na soremari kotungno yewa teng oko yao yenu giro yangduwa. Ayero yero nawe nupema na kotungno bayao ninae-una na kora yewa, awiya giro Tuwa eno yawa yawa bainakama nena. Niye na soremari sero kotupu nasani nauwa, arata dekaongka, nagibo gege kau yero nasani nauwa ara.</VERS>
      <VERS vnumber="11">Na bogamasa nona aeno oko sinena. Tani benaung giti nana-una atu kasa noi zuwero urero nasani aeno dubo oko mininona.</VERS>
      <VERS vnumber="12">Na bogamasa yero naota zamena simenane nao awiya gosinena iwaing gege niya. Nupema na nona minaora zamena-simenane naota dora botiyo tame nao—auna susuwa dema gosinena iwaing gege niya.</VERS>
      <VERS vnumber="13">Arare Kristo mene putoung na eno pugati noiya putoung amimene buro apakana awiya yao teng nena.</VERS>
      <VERS vnumber="14">Niye na dubo minaore newang giro na kora yewa, awiya gigena iwaing niya.</VERS>
      <VERS vnumber="15">Filipai napora emo bauno, niye nigitinowa. Na Bowi Iwaing eno buro zayaora bera atu Masedonia provins duwang be auna atu Yesura dubu ena mene tebeba nauwa niye nata na aune dema wina-piti nauwa ara.</VERS>
      <VERS vnumber="16">Na Tesalonika nape atu naungwa be aune dema niye taungna nona mene na sorepu nasani nauwa ara.</VERS>
      <VERS vnumber="17">Na wau moni pumari oko sinena. Aung arauwa. Moni pasbukura mitiya auna susumao moni kasa yero moni bainakama noiya, deka ayero buro ninae-una me mene Tuwa Bayaura benaungna atu bainakama yaise sinena.</VERS>
      <VERS vnumber="18">Arare nona na pumuwang awiya daigairo mitiya. Nona na eno pugaiwa awiya Epafodito mene ninae-una atu puro buro pugainu pumuwang, arare zamena simenane yero nona ara. Niye na eno nona pugaiwa awiya gigiwang zawing iwaing sereyaore Tuwa Bayau eno pugatinowa ayero yena. Tuwa Bayau mene zawing ayao awiya gosinoi iwaing-kawaing noiya.</VERS>
      <VERS vnumber="19">Tuwa Bayau nana nung zamena simena tapunoiya amimene Kristo Yesura iwaing eno niye soreuno nona kau nowa awiya teng pugariniya.</VERS>
      <VERS vnumber="20">Tuwa Bayau Mama naname-una bowi mene mitao gege mitaise. Yore.</VERS>
      <VERS vnumber="21">Na Kristo Yesura emo bauno apakana arugatinena, awong awiya sepu nigae. Ora otao mani nana ena na aune dema nowa awong amimene deka ayero niye arugatineya.</VERS>
      <VERS vnumber="22">Yesura emo bauno apakana amimene niye arugatineya. O Sisara emo dubu amimene niye arugatineya, awiya nigaese sero serota sero neya.</VERS>
      <CAPTION vref="23">IGI PAULO MENE KOLOSAI EMO ENO GAENA</CAPTION>
      <VERS vnumber="23">Tuwa Yesu Kristora soremao mene ninae-una mitaise. Yore.\id COL NT<style fs="super">0018</style>. CO ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h KOLOSAI\mt IGI PAULO MENE KOLOSAI EMO ENO GAENA\ip\ it Paulo mene Roma nape atu bunao gare mitasani igi ewiya Tuwara dubu Kolosai nape atu nasani nauwa aeno gaena. Gaenu Tikikasto Onesimo mene puro bamuwato. Igi ewiya susuwa eeno gaena: Epafara mene gitau Roma nape kasa yero Paulo taungno ge iwao sao emo ena Kolosai dubura-una towang atu nasani nauwa auna ungwe yenu giro Paulo mene ge iwao nunae puro wosari sero igi ewiya gaena. Ge iwao nunae eyao era: Tuwa Bayau mitiya, emo mitenane auna towang atu nona putoungne, angelota tuwa ena miteya, arare name awong bowi yanene. Nupema, Yesu nung Tuwa Bayaura wese. Nung angelo zo ine gege. Nupema, nona minao ena semini nasani taung aingso kapinasani nanenese sao mitiya, ayero sero nauwa. Arare Paulo mene ge iwao nunae awiya puro wowosinasani Kristo nung nona apakana auna gitau yao ayero sena ara. \it*</VERS>
    </CHAPTER>
  </BIBLEBOOK>
  <BIBLEBOOK bnumber="51" bsname="COL">
    <CHAPTER cnumber="1">
      <VERS vnumber="1">Na Paulo, Tuwa Bayau mene aratamao nuna-una na Yesu Kristora aposolo pugainu nona. Na otao naname Timoti</VERS>
      <VERS vnumber="2">aune dema Kolosai nape atu Tuwara dubu ge nigao otao mani nanato Kristo aune dema susuuno nowa niye aeno igi ewiya gaero pugatinenato. Tuwa Bayau Mama naname auna-una atu bayao monone mene kasaye ninae-una gairo mitaise.</VERS>
      <CAPTION vref="3">Paulo mene awong eno Tuwa Bayau eno dange sena.</CAPTION>
      <VERS e="8" vnumber="3">Bowi Iwaing awiya ge me susuware ara, arare ge amimene ninae-una atu kasa yenu niye nigiro Tuwa Bayaura mono iwaing auna susuwa gigiwa me yena ara. Be auna atu zayero Bowi Iwaing amimene ninae-una atu zapunoi me kasa yero bautunoiya. Awiya ninae-una gege oko, tawing sero deka ayero noiya. Ge amimene nona Tuwa Bayau mene niye eno pugari senu tauyenu uritira atu mitoiya auna susuwa keregainu giro niye Kristo Yesu tumo didinasani ge nigao otao mani apakana aeno dubora mono pupunowa. Bowi Iwaing awiya buro otao iwaing nanato Epafara nung Kristora soumani yero ge dipunasani noiya amimene niye gipenu gigiwa ara. Nung deka amimene ninae-una atu Oweno mene dubora mono tauna auna ge ungwe nato eno yena. Arare nato ge ninae ayero nigiro niye eno isa sinasani Tuwa naname Yesu Kristora Maung Tuwa Bayau aeno dange sinonato ara.</VERS>
      <CAPTION vref="9">Tuwa Bayau mene putoung awong eno pugai tau yaese Paulo mene isa sena.</CAPTION>
      <VERS vnumber="9">Arare nato ge ungwe ninae nigiro aune zayero niye dubore kotumaore mene Tuwa Bayaura aratamao nigaese, o kotumaore nigaore Oweno mene tapunoiya amimene ninae-una be bumaise isa sero butunonato ara.</VERS>
      <VERS vnumber="10">Tuwa mene niye eno ayero yai aune Tuwara nagibo nanenese sao auna teng narineya. Ayero naya Tuwa mene gai iwaing yariniya. Nupema soremao buro benaung giti mitiya awiya nasani auna me tamarineya. Ayero nasani Tuwa Bayaura susuwa nigiro bautunasani narineya.</VERS>
      <VERS vnumber="11">Nato niye eno isa sinasani Tuwa Bayaura putoung bainakama amimene niye inai dopero putoung baina puro naya yaya benaung giti awiya witi ninae tame yai niye iyang oko yao tau yaese isa sinonato. Niye tau yero yo amao aung yaya dipunasani yawa yawa yaese sero isa sinonato ara.</VERS>
      <VERS vnumber="12">Mama naname nung nona name eno pugari sero pugainu waegaora atu nung aune dema mitoiya, awiya dubu nuna naname topetanenese sero kora yena ara. Arare nung bowi yaese sero isa sinonato.</VERS>
      <VERS vnumber="13">Tuwa Bayau nung name mumena maung auna putoungna atu sorero puro Mani bouwa nuna auna putoungna pugaina.</VERS>
      <VERS vnumber="14">Mani nuna amimene name pasenana bunaora atu besena ara. Awiya pasena naname disena arauwa.</VERS>
      <CAPTION vref="15">Kristora nao burore.</CAPTION>
      <VERS vnumber="15">Kristo nung awiya Tuwa Bayau pungyao auna ititi ara. Nung nona apakana oko kasa yaore nasani nauna. Arare nung nona apakana auna gitau yao yero noiya.</VERS>
      <VERS vnumber="16">Yao nuna-una nona apakana uritira ta tawingna atu mitoiya awiya kasa yero aung yena—nona gaore oko gaore, angelo witaore wosaore—awiya apakana deka ayero putoung nuna-una atu gerao nuna yero kasa yena ara.</VERS>
      <VERS vnumber="17">Nung nona apakana oko kasa yaore nasani nauna. Nupema nona apakana awiya putoung nuna-una mitasani butunoiya.</VERS>
      <VERS vnumber="18">Nung dubu nuna auna gitau ato ine yero noiya. Dubu nuna awiya te-wawong taung ipure nuna ara. Nung dubu nuna-una susuwa. Nung magayaora atu gitau yero iropuna. Ayero nasani nona apakana auna gitau yao yena.</VERS>
      <VERS vnumber="19">Tuwa Bayau nung naore putoungne nuna awiya Mani nuna-una atu beburo mitaise niginu teng yena.</VERS>
      <VERS vnumber="20">Ayero nona apakana uritira ta tawingna awiya Mani nuna-una burora nung aune dema otao-gamao yaese sero senu Mani nuna i pasaora atu yu nuna mene nagibo tauna, ayero Tuwa Bayau aune otao yewa ara.</VERS>
      <VERS vnumber="21">Niye gitau nibamu Tuwa Bayau aune oko tairo nao akepari yero nasani tani memeko-mameko benaung giti awiya nasani nung iwo nasani nauwa.</VERS>
      <VERS vnumber="22">Arata Kristo tawing taung puro kasa yero magayenu magayao nuna mene niye Tuwa Bayau aune dema susuunu otao yero nowa ara. Nung niye puro pu Tuwa Bayaura benaungna gai dubo pewayero ge aung o pasena aung kasa yero naese ayero yena.</VERS>
      <VERS vnumber="23">Arare niye Bowi Iwaing nigiro tumo diwa, tumo diyao amaze besao eno, iniro taka sinasani tau yero dodopinasani iyang oko yae. Bowi Iwaing awiya emo sero tawing sero baungna ara. Na Paulo, na auna buro-mani nona arauwa.</VERS>
      <CAPTION vref="24">Paulo nung Yesura dubu sorepunasani nauna.</CAPTION>
      <VERS vnumber="24">Na niye eno yaya-biyaya tame nasani nupema yawa yawa dema yero nona. Kristora dubu awiya te-wawong taung ipure nuna ara. Arare nung dubu nuna eno yaya-biyaya tauna, yaya auna agewa awiya oko aung yao ka atu mitoiya, arare na taung aingso nana mene yaya agewa amaze diungno besugatinena.</VERS>
      <VERS vnumber="25">Tuwa Bayau mene niye eno na Yesura dubu auna buro-mani pugainu nona. Na ge nuna gipinasani keregairo baingtanese sena ara.</VERS>
      <VERS vnumber="26">Ge sero gipinona awiya bui nuna pungyao ara. Gitau ge auna susuwa awiya pungyao mitaunu oko nigao nasani nauwa ara. Arata be yeme eune nung dubu nuna name eno keregaina ara.</VERS>
      <VERS vnumber="27">Bui nuna pungyao amimene wori kerero emo Yuda okora-una atu zapunasani ewezo kasa yero noiya, awiya Tuwa Bayau mene ge emo dubu nuna eno sero keregatiniya. Buira susuwa eyao era: Kristo dubo ninae-una atu noiya, aeno niye Tuwa Bayaura simao waegaore topetarineya.</VERS>
      <VERS vnumber="28">Arare nae Kristora susuwa keregairo sinasani emo bauno apakana tugata yero nonane. Ayero nasani wini ge sinasani nigao benaung giti puro yero nasani emo bauno apakana aeno gipinonane. Awiya emo bauno apakana Kristora-una susuuno emo bauno me yaya aune nuna-una nugu atu gurutu yari sero ayero nonane.</VERS>
      <CAPTION vref="29">Kristora susuwa nigiro baingtiro aune ge iwao awang sanene.</CAPTION>
      <VERS vnumber="29">Putoung nuna me na sorepunoi aune buro awiya putoung bainane tau-tataware yero yero nona ara.</VERS>
    </CHAPTER>
    <CHAPTER cnumber="2">
      <VERS vnumber="1">Eyero sana nigipu. Niye Kolosai emo bauno aune Leodisia emo bauno aune emo bauno ena benaung nana oko gao nowa, na niye eno buro bainakama yero nona.</VERS>
      <VERS vnumber="2">Niye dubora mono wina-pung nasani dubo dekaongka yero tau yero naese buro bainakama nona. Tuwa Bayaura bui awiya wau me ara. Arare niye wau awiya puro naese buro bainakama nona. Tuwa Bayaura bui awiya Kristo ara.</VERS>
      <VERS vnumber="3">Kristo Yesura una atu nigao kotumaore apakana amimene nuna-una atu beburo mitoiya.</VERS>
      <VERS vnumber="4">Zo mene niye etegati nasani dubo ninae sisigao eno, ge awiya sinena ara.</VERS>
      <VERS vnumber="5">Na niye yangdoro etu nona arata kotumao nana awiya ninae-una atu mitoiya. Nupema niye tumo diyaora atu dubo dekaongka yero tairo nowa giro dubo nana yawa yawa yero noiya ara.</VERS>
      <CAPTION vref="6">Nao me topetari sero Kristo aune dema tairo nanene.</CAPTION>
      <VERS vnumber="6">Niye Kristo Yesu mene Tuwa ninae yaise pumuwa, arare nung aune tairo neupu.</VERS>
      <VERS vnumber="7">Ayero nasani nuna-una atu tatai pugairo aune nao iwaing nuna-una atu butunoiya awiya pungpu. Nupema tumo diyaora nagibo niye eno sero gipero yewangne awiya patiro tau yepu. Ayero nasani Tuwa Bayau bowi yao awiya ninae-una be buro zapunai nae.</VERS>
      <VERS vnumber="8">Zo mene emora bera ge iwao ge sinasani dubo ninae sisigao eno, umo yero baingtipu. Ge ayao awiya Kristora-una atu oko butunoiya. Ge awiya aya-ewowora ge gege, nupema iwaera una atu butunoi sinowa ara.</VERS>
      <VERS vnumber="9">Tuwa Bayaura susuwa apakana awiya teng Kristora-una atu beburo mitiya.</VERS>
      <VERS vnumber="10">Nune angelo witaore wosaore auna tame ara. Arare Tuwa Bayau mene niye nuna-una susuunu niye nao me topetiwa.</VERS>
      <VERS vnumber="11">Nuna-una susuuno zawangne yewa. Zawangne yewa awiya wawong mene taung aingso kapinowa auna zawang okowata, nao ninae matu amaze Tuwa Bayau mene dutugairo yangdoro nao sekawa wosogainu puro Kristora zawang yao dubu nuna yewa ara.</VERS>
      <VERS vnumber="12">Zawang yao dubu nuna yaese ge ou suwewa magayao nuna aune mutao nuna aune auna susuwa.</VERS>
      <VERS vnumber="13">Niye emo Yuda oko mene gitau taung aingso kapao aung nasani pasena tebe-tabe nasani nauwa amimene nao me aung emo magayao ine yero nasani nauwa ara. Ayero nawe duwa Tuwa Bayau nung pasena naname doro niye Kristo aune dema uwenu seka yewa.</VERS>
      <VERS vnumber="14">Sao tauyao ge dao naname papiara denero gayao amimene name gera pugati nasani ge buro yanenese sinauna awiya Yesu i pasaora maganenu Tuwa Bayau mene papia awiya kerenu aung yena.</VERS>
      <VERS vnumber="15">Ayero nasani angelo meko iwaere auna putoung nunae awiya i pasao mene puro wosiro baingtiro susuwa nunae pu daung gaina. Ayero nasani iwora ge mene iwo ena bunero izero nowa ayao ine nung awong bunero puro ang nasani emo baunona benaungna atu izena ara.</VERS>
      <CAPTION vref="16">Name Kristo aune dema magayewangne ayero niya.</CAPTION>
      <VERS vnumber="16">Susuwa ayero mitiya, arare emo zo mene“ niye wo mare emaze semini nasani neupu, nupema dawangta ino o Sande eune oregati nasani neupu,” ayero sai niye ge nuna oko diungpu.</VERS>
      <VERS vnumber="17">Nona ayao awiya etotoma gege ara. Nona me ago kasa yari nena auna etotoma nuna amimene gitau buna ara. Auna me awiya Kristora-una atu kasa yena mitiya era.</VERS>
      <VERS vnumber="18">Emo ena mene dubo nunae puro wosiro eyero saya oko nigae, “Nae atiyo yero nona me susuware gosinonane, arare nae niye daigairo emo baina yero nonane.” Emo ayero sinowa amimene nao matura kotumao puro nasani taung nunae tebeba puro wiwitinowa.</VERS>
      <VERS vnumber="19">Awong amimene gitau yao naname Kristo awiya oko iniro takasinowa. Nung awiya gitau yao naname, ora name mene zo te-wawong taung ipure nuna ara. Arare gitau yao amimene te-wawong taung ipure awiya diya noi te-wawong taung ipure awiya tau noiya. Mugo urore mene te-wawong taung ipure awiya susuuno pu dekaongna gatinoi aune Tuwa Bayau gigina auna teng bairo tau yaore putoungne kasa yero noiya ara.</VERS>
      <VERS vnumber="20">Niye Kristora magayao auna susupu nasani nung aune dema maga yaine yero tawingna iwae auna bunao kapewa aung yena. Arare niye noeno tawingna etu napo mera nasani yaine yero nowi? Niye noeno sao tauyao ge ewiya dipunowi?</VERS>
      <VERS vnumber="21">“Oko inase! Oko miniro gase! Oko ding yase!”</VERS>
      <VERS vnumber="22">Sao tauyao ge amimene tawingna nona puro yero nonane mena aung yero noiya aeno gege sinoiya. Sao tauyao ge awiya emora kotumao mene sero gipero nowa ara.</VERS>
      <CAPTION vref="23">Nona me ika atu mitoiya awiya pari putoung yanene.</CAPTION>
      <VERS vnumber="23">Sao tauyao ge eyao awiya soremao baina ayero sero emo bauno mene gosinowa me yero noiya ara. Bowi yaora yo-uwaota seminiro nasani taung aingso puro wosao auna ge soreuno yero noiya ayero sero nowa, arata aung ara. Sao tauyao ge eyao amimene nao matura dubo-dubo yao awiya gazao ine teng oko arauwa.</VERS>
    </CHAPTER>
    <CHAPTER cnumber="3">
      <VERS vnumber="1">Niye Tuwa Bayau mene Kristo aune dema magayaora atu uwenu iropuro nao me pumuwa. Aeno nao mera nona ika uritira atu mitiya awiya pumari sero putoung nasani neupu. Uritira atu Kristo mene Tuwa yero Tuwa Bayaura wawong mera atu adungno mitoiya.</VERS>
      <VERS vnumber="2">Dubo kotumaore ninae awiya nona tawingna mitiya auna okowata, nona ika uritira atu mitiya auna pugaipu mitae.</VERS>
      <VERS vnumber="3">Niye magayewa ayero niya. Arata nao ninae sekawa awiya daung mokera oko mitiya. Kristo nung nao nuna sekawa awiya Tuwa Bayaura-una atu pupunoiya deka ayero niye nao ninae sekawa awiya Kristora-una atu pupunowa.</VERS>
      <VERS vnumber="4">Nete Kristo nung naora maung naname mene kasa daung yai aune niye deka ayero nung aune dema simao waegaore nuna aune dema kasa daung yarineya.</VERS>
      <CAPTION vref="5">Nao matu doro nao seka puro nanene.</CAPTION>
      <VERS vnumber="5">Arare tawingna nao matu auna dubo-dubo yao noyao benaung giti ninae-una mitiya awiya augaipu aung yore yae. Nao eyao eno sinena: Kuma yao, tani meko yao, taungna dubo-dubo meko yao, nona meko eno dubo-dubo yao, wau moni eno dubo-dubo yao. Wau moni eno dubo-dubo yero nowa awiya tuwa etegao bowi nowa ayero niya ara.</VERS>
      <VERS vnumber="6">Nao ayao eno Tuwa Bayau mene ge dao emo bauno apakana auna abena pugariniya.</VERS>
      <VERS vnumber="7">Gitau otu niye deka ayero nao ayao nasani nauwa.</VERS>
      <VERS vnumber="8">Arata yeme mene zo niye nao ewiya apakana yangdoro baingtipu: Be dung yao, tini kapao, otao eno kotumao meko puro nao, emo zora yazo puro wosao, ge memeko-mameko sao. Nao ayao awiya apakana yangdoro aung yore-yare yepu.</VERS>
      <VERS e="10" vnumber="9">Niye nao matu ninae aune tani-butani mamatu awiya taung wori aso ine yero dudutugairo yangdoro nao sekawa ninae taung wori sekawa ine awiya wosogaiwa ara. Arare otao ninae eno ge iwao ge oko sepu. Nao sekawa awiya Tuwa Bayau mene tauna ara. Ayero yero name susuwa nuna giro baingtiro nung ine yanenese nao sekawa awiya kora noiya.</VERS>
      <VERS vnumber="11">Name nao sekawa puro nonane, arare naname una atu gausero nao awiya aung yena ara. Emo dubu giti—emo Yuda oko aune Yuda emo, o emo taung aingso kapao aune taung aingso oko kapao aune, o wito emo aune eu emo, o souyao emo aune emo bunao aung—emo dubu giti amaze Kristo mene name apakana auna gitau yao naname yero naname-una atu noiya arauwa.</VERS>
      <CAPTION vref="12">Uritira gera nao auna ge.</CAPTION>
      <VERS vnumber="12">Niye awiya Tuwa Bayaura gegeregao dubu ara. Nung nuka nutope niye eno dubora mono pupunasani dubu nuna yaese yangtaka-betaka yero pungna. Arare niye tani eyao amaze taung wori sekawa ine yero wosogairo puro neupu: Ao-diyao, mono iwaing pumaore, dubo puro wosao, yo-ozaore, wina-de yao aung.</VERS>
      <VERS vnumber="13">Niye eno nao meko yaya abena ge oko sae. Ora ninae-una towang atu ge kasa yai giro ge awiya dopu aung yae. Tuwa mene pasena ninae yangduna deka ayero pasena wina-yangdopu.</VERS>
      <VERS vnumber="14">Ayero yero tani iwawaing auna tame dubora mono puro naya amimene tani iwawaing awiya pu dekaongna gai iwaing yariniya.</VERS>
      <VERS vnumber="15">Niye mono dubo-ozaore Kristo mene puro buna awiya puro naese Tuwa Bayau mene niye yau sero pu dekaongna gainu te-wawong taung ipure dekaongka ine yero nowa ara. Arare mono dubo-ozaore amimene dubo ninae diya yaise. Niye Tuwa Bayau eno dange sinasani neupu.</VERS>
      <VERS vnumber="16">Kristora ge mene ninae-una towang atu waegaise. Niye kotumao baina puro nasani otao mani eno wina-gipe nasani wina-sorema yepu. Ayero yero dubora kotumao mene Tuwa Bayau eno dange sinasani yere noyao benaung giti—Sam aune yere ena aune zebuye Oweno mene niye eno pugatinoiya—yere amaze dubore kotumaore mene gapunasani neupu.</VERS>
      <VERS vnumber="17">Niye ge meneta wawong mene nona apakana yari yero giro Tuwa Yesura-una atu desetiro aune yepu. Ayero nasani Tuwa Bayau Maung eno dange sinasani neupu.</VERS>
      <CAPTION vref="18">Yu arore ai maung aune mani awiso auna ge.</CAPTION>
      <VERS vnumber="18">O mani bauno, niye ibono ninae-una ge dipunasani neupu. Tuwara gegeregao mene ayero yaya teng yariniya.</VERS>
      <VERS vnumber="19">O mani emo, niye angsi ninae eno dubora mono pungpu. Tini kapao awong eno oko pumae.</VERS>
      <VERS vnumber="20">O mani baunodidi emodidire, niye ai maungna ge saya teng diungpu. Ayero yaya Tuwa mene gai iwaing yariniya.</VERS>
      <VERS vnumber="21">O mamono, mani awiso ninae dung yero yauwa yao eno, niye yo dubo nunae oko uwae.</VERS>
      <CAPTION vref="22">Soumani aune emo tuwa auna ge.</CAPTION>
      <VERS vnumber="22">O soumani, niye tawingna emo tuwa ninae-una ge diungno baingtipu. Awong niye anuwing naya be aune gege buro oko yae. Awong mene niye giro iwaing ayero saese gege oko yae. Niye Tuwa naname awang nasani awong eno kotumao iwaing pupunasani awong sou yepu.</VERS>
      <VERS vnumber="23">Buro ninae apakana yarineya awiya emo eno oko, Tuwa eno yero dubo eo yaore yepu.</VERS>
      <VERS vnumber="24">Sou buro nunae yero nasani eyero kotungpu: Niye Tuwa Kristo sou nowa, arare nung nona dubu nuna eno pugari sero sosero pugainu mitoiya, awiya buro ninae-una abena sero niye eno pugariniya.</VERS>
      <VERS vnumber="25">Tuwa Bayau mene name zo witao zo wosao ayero oko gosinoiya. Arare zo nung buro nuna yai meko yariniya, awiya nung deka abena meko pariniya.</VERS>
    </CHAPTER>
    <CHAPTER cnumber="4">
      <VERS vnumber="1">Emo tuwa, niye soumani ninae teng kora yero baingtiro neupu. Noeno oko, Tuwa ninae uritira atu nasani niye anuwing noiya, awiya gosinowa.</VERS>
      <CAPTION vref="2">Wini ge ena.</CAPTION>
      <VERS vnumber="2">Niye tau yero isa sinasani neupu. Dubo diti ninae seka mitai isa sinasani Tuwa Bayau eno dange sinasani neupu.</VERS>
      <VERS vnumber="3">Ayero nasani nae eno dema isa saya Tuwa Bayau mene nagibo nanae tamai Kristora Bowi Iwaing kereganene. Ge aeno na bunaora mitona era.</VERS>
      <VERS vnumber="4">Isa mene na soremaya na ge awiya kere daung gairo sana teng yae.</VERS>
      <VERS vnumber="5">Digara towang atu nasani etutero kotumaore neupu. Ayero nasani bowi ge saora be oko daigae.</VERS>
      <VERS vnumber="6">Ge ungwe ninae iwawaing gege nasani neupu. Ayero nasani emora ge eyaota ayao sarineya auna abena kapetegari sero nete putoung oko kau yarineya.</VERS>
      <CAPTION vref="7">Paulo mene Tikikasto Onesimo iyengtinu bamuwato.</CAPTION>
      <VERS vnumber="7">Ge ungwe awiya Tikikas mene niye eno yariniya. Nung ge nigao otao naname ge dimaore, nung na sorepunoiya. Nupema nung Tuwara buro-mani ara.</VERS>
      <VERS vnumber="8">Nung amimene nao nanae-una ge ungwe yero nasani niye inai dopaese ninae-una pugena butuniya ara.</VERS>
      <VERS vnumber="9">Onesimo mene nung aune dema butuniya. Nung ge nigao otao naname iwaing o nung dubu nika ninae nibamu ara. Awongto tani nanae-una atu kasa yena auna ge ungwe sero aung yayato garineya.</VERS>
      <CAPTION vref="10">Paulo mene Kolosai emo bauno arugaina.</CAPTION>
      <VERS e="11" vnumber="10">Bunao emo otao nana Aristako, aune Banabara meto Mak, aune Yesu yazo nuna zo Zastas, awong amimene niye arugatineya. Mak nung aeno ge gitau eyero sewang gigiwa: “Ninae-una buro kasa yai giro otao yepu.” Yuda emo awong etama amimene gege Tuwa Bayaura burora na sorepunowa dubo nana iwaing noiya.</VERS>
      <VERS vnumber="12">Napo nika ninae-una emo zo yazo nuna Epafara, nung Kristora buro-mani, amimene niye arugatiniya. Nung niye eno isa sinasani niye tau yero Tuwa Bayaura bera ge teng dipunasani aratamao nuna giro baingtiro naese be giti isa mene niye sorepunoiya.</VERS>
      <VERS vnumber="13">Na susuwa nuna gosinona. Nung niye aune Leodisia napo aune Hirapolis napo auna emo bauno apakana aeno buro maingkoka oko, buro bainakama noiya.</VERS>
      <VERS vnumber="14">Luka dokta nanae iwaing aune Dimas awongto amimene niye arugatineyato.</VERS>
      <VERS vnumber="15">Na ge nigao otao mani nana Leodisia nape atu nowa aune bauno Nimfa, aune Yesura dubu nuna-una atu augatinowa awong awiya arugatinena, awiya sepu nigae.</VERS>
      <VERS vnumber="16">Igi ewiya zazagaya emo bauno nigiro aung yaya aune pugaya baung Leodisia nape yai dubu omimene zazagarineya. Ora igi zo gaero awong eno pugaingwa awiya deka ayero niye eno pugaese niye zazagairo gae.</VERS>
      <VERS vnumber="17">Niye Akipo eno eyero tugata yepu nigae: Tuwara buro nung eno pugao awiya kora-makora yero besugaise. Agewa zo oko yangduwaise.</VERS>
      <CAPTION vref="18">IGI NAMBA WAN PAULO MENE TESALONIKA EMO DUBU ENO GAENA</CAPTION>
      <CAPTION vref="18">Paulo mene isa sinasani awong kotungno giro Tuwa Bayau eno dange sena.</CAPTION>
      <VERS vnumber="18">Na naka natope yazo nana-una owe ewiya wawong nana mene gainena era. Na Paulo. Bunao emo na kotungpu. Tuwara soremao mene ninae-una atu mitaise.\id 1TH NT<style fs="super">0018</style>.1T ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h 1 TESALONIKA\mt IGI NAMBA WAN PAULO MENE TESALONIKA EMO DUBU ENO GAENA\ip\ it Paulo mene Korinti nape atu nasani igi ewiya Tuwara dubu Tesalonika nape atu nasani nauwa aeno gaena. Nung gitau Tesalonika nape atu nasani nauna. Nung igi ewiya susuwa eyao eno gaena: Yuda emo ena mene Tuwara dubu eno iwo nasani nao meko awong eno yero nasani nauwa, aeno tauyero dopaese sero igi ewiya awong eno gaena. Nupema Yesu mene kapete gairo bariniya, auna ge ena dema susuuno gaena. \it*</VERS>
    </CHAPTER>
  </BIBLEBOOK>
  <BIBLEBOOK bnumber="52" bsname="1TH">
    <CHAPTER cnumber="1">
      <VERS vnumber="1">Na Paulo aune Siluano aune Timoti amimene niye Tesalonika napo ge nigao dubu aeno igi ewiya gainenane. Niye Tuwa Bayau Mama aune Tuwa naname Yesu Kristora emo dubu yero nowa. Bayao monone mene kasaye ninae-una gairo mitaise.</VERS>
      <VERS vnumber="2">Nae be giti niye eno yero nasani Tuwa Bayau eno dange sinonane. Ayero nasani isa saora bera atu niye apakana aeno isa sinonane.</VERS>
      <VERS vnumber="3">Tumo diyao ninae mene yero noi buro me nowa. Nupema dubora mono pumao auna buro yero nowa. Aune Tuwa naname Yesu Kristo be giti tumo didinasani tau yero nowa. Aeno dubo nanae mene Tuwa Bayau Mama naname-una benaungna tani awiya mena ozaung-zaung kotungno nung eno sinonane.</VERS>
      <VERS vnumber="4">Otao mani, niye Tuwa Bayaura yo diyang. Nae eyero gosinonane: Tuwa Bayau mene niye eno dubora mono pupunasani niye yangtagairo puna ara.</VERS>
      <VERS vnumber="5">Ayero gosinenane awiya noeno okowata, nae Bowi Iwaing puro buro ge mene gege okowata, putoungne Owenone dubo eo yaore mene sewangne ara. Be nae ninae-una atu naungwane aune nae niye kotungno giro tani ena yero naungwane gosinauwa ara.</VERS>
      <VERS vnumber="6">Giro niye nae ago yewa. Nae ago nasani Tuwa dema ago nasani nauwa nowa. Ayero nasani uritira ge awiya puro pu dube gaiwa ena mene niye iwo yero yewa dubo mininasani Owenona yawa yawa yao aune nasani nauwa ara.</VERS>
      <VERS vnumber="7">Niye ayero nasani Masedonia aune Akaya provinsra ge nigao dubu auna gitau yao yero susuwa gipewa ara.</VERS>
      <CAPTION vref="8">Tesalonika emora-una atu Tuwara ge mene teng yena.</CAPTION>
      <VERS vnumber="8">Ninae-una atu Tuwara ge mene teng yero bautunasani Masedonia aune Akaya provinsra kasa yena. Awiya gege okowata, niye Tuwa Bayau tumo diwa auna bowi awiya napo sero baungnu nigiro aung yewa, arare nae bowi awiya nupema sao ine teng oko nenane.</VERS>
      <VERS vnumber="9">Awong nuka nuyetope ninae-una atu buro yewangne me yena auna ge sinowa. Ayero yero niye tuwa etegao pu bautara gairo Tuwa me naore auna-una baungno nung sou yero nowa, ayero sinowa ara.</VERS>
      <CAPTION vref="10">Paulo nung Tuwa mene gai iwaing yaise auna gege sena.</CAPTION>
      <VERS vnumber="10">Ayero sinasani niye Tuwa Bayaura Mani uritira atu wosai gari sero kora yero diya mitowa, ayero sero nowa. Nung magayenu Tuwa Bayau mene magayaora atu uwenu iropuna. Na Yesu eno sinena. Nung amimene be Tuwa Bayau mene name awega-ziwega yero abena pugariniya be aune name Tuwa Bayaura tini kapaora atu sorariniya.</VERS>
    </CHAPTER>
    <CHAPTER cnumber="2">
      <VERS vnumber="1">Otao mani nana, ninae-una atu kasa yero buro yewangne buro awiya me aung oko yena auna susuwa awiya niye nika niyetope gosineya.</VERS>
      <VERS vnumber="2">Gitau nae ninae-una atu oko kasa yaore Filipai nape atu awong nae dero gona yewa awiya nigitinowa. Ayero yewa, arata saineba, oko turewangne. Aung ara. Tuwa naname mene nae soreuno putoung pugainu tau yero ninae-una buro yaya tapunasani Tuwa Bayaura Bowi Iwaing awiya sero keregaingwane ara.</VERS>
      <VERS vnumber="3">Dawong gayao ge sewangne auna susuwa awiya ge iwao saora atu oko mitiya. Niye pasena yaese oko sewangne. Niye etegari oko yewangne.</VERS>
      <VERS vnumber="4">Tuwa Bayau mene nae giginu teng yenu giro Bowi Iwaing sero sero yanenese sena auna teng sinonane. Emo mene nae gaya iwaing yao auna okowata, Tuwa Bayau nung dubo gaora maung mene nae gai iwaing yari aeno gege sinonane.</VERS>
      <VERS vnumber="5">Niye nae gosinowa. Nae dawong gayao ge zo niye eno oko sewangne. Nupema uritira gera desetiro wau moni eno zo oko yewangne, awiya Tuwa Bayau mene nigitini aune sinena.</VERS>
      <VERS vnumber="6">Ninaeta emo ena mene nae bowi yaese oko sewangne. Nae Kristora aposolo yero nonane, arare nae ninae-una atu emo babuze yero mitasani niye yanakana dedunasani kora yanane teng yatiya. Arata saineba, ayero oko yewangne.</VERS>
      <VERS vnumber="7">Aung arauwa. Bauno zo mene mani nuna zo kora noiya aine nae ninae-una atu etutero naungwane ara.</VERS>
      <VERS vnumber="8">Dubora mono nanae mene ninae-una mitauna, arare Tuwa Bayaura Bowi Iwaing niye eno tugata yao awiya gege okowata, niye eno yero nao nanae gerayao auna dema eo yewangne. Awiya dubo nanae mene niye eno yena aeno ayero yewangne.</VERS>
      <CAPTION vref="9">Paulo mene maung nunae ine yero uritira ge gipena.</CAPTION>
      <VERS vnumber="9">Otao mani, gitau otu nae ninae-ina atu nasani taungna nona eno buro baina niye eno pugonine sero, nae pingne iyare taungna buro dema kokoniyao nibamu nasani dopewangne. Ayero nasani Tuwa Bayaura Bowi Iwaing niye eno sewangne, awiya niye kotupunowita?</VERS>
      <VERS vnumber="10">Nae daung mokera atu etutero pewayero pasena aung nasani ge nigao dubu niye eno tani ena yewangne. Auna niye aune Tuwa Bayau aune amimene susuwa nanae nigitinowa.</VERS>
      <VERS vnumber="11">Ayero yero eyero gosinowa. Mama zo mene mani awiso nuna eno yero noiya aine nanae niye eno deka ayero yewangne. Nae niye dekaong dekaong aeno wini ge aune ato sao ge ena aune awiya sinaungwane. Nae ge eyero sinasani niye eno sewangne:</VERS>
      <VERS vnumber="12">Tuwa Bayau mene napo nuna aune simao nuna aune auna maung yaese sero niye yau sinoiya, aeno niye nao nuna auna teng neupu.</VERS>
      <CAPTION vref="13">Uritira ge nigitinewa iwo kasa yena.</CAPTION>
      <VERS vnumber="13">Nae Tuwa Bayaura ge sewangne nigiwa emora ge ine oko yena. Ge awiya Tuwa Bayaura ge me ayero sero puro pu dube gaiwa. Ge awiya Tuwa Bayaura ge me ara. Ge awiya ge nigao dubu ninae-una atu buro yero noiya. Aeno nae be giti Tuwa Bayau eno dange sero nung bowi yero nonane.</VERS>
      <VERS vnumber="14">Otao mani nana, Tuwa Bayaura dubu Kristo Yesura yazo nigiti nasani Yudaya tawingna atu nowa aine niye ara. Awong eno yewa deka ayero niye eno yewa. Awong Yuda emo mene dewa taung yaya tamuwa, deka aine otao mani ninae ena mene niye dewa taung yaya tamuwa ara.</VERS>
      <VERS vnumber="15">Yuda emo awong Tuwa Yesu aune porofete dewa magayewa. Ayero yero nae dema dero tunero ayewa. Awong emo dubu giti awiya iwo nasani nowa. Ayero nowa Tuwa Bayau mene awong gosinoi meko yero noiya ara.</VERS>
      <VERS vnumber="16">Ayero emo Yuda oko eno ge sanane nigaya Tuwa Bayau mene awong kora yao eno, nagibo nanae gazari yero nowa. Awong ayero yerota yero ayero nasani nao meko daigairo nawe duwa pasena nunae mene witao yenu giro Tuwa Bayaura tini kapao nunae-una kasa yena ara.</VERS>
      <CAPTION vref="17">Paulo nung awong eno yawa yawa yena.</CAPTION>
      <VERS vnumber="17">Otao mani, nae niye yangduwangne, arata dubo mene oko duwangne. Taung mene gege yangduwangne. Be maingkoka gege bogamasa ine yero nawe benaung ninae nupema gari ara tapunasani nupema tera ninae-una kapetegairo bari sero nasani naungwane.</VERS>
      <VERS vnumber="18">Buro niye gari sewangne. Na Paulo naka natope ozaungzaung bari yewang Sanda mene na nagibo gazinauna.</VERS>
      <VERS vnumber="19">Niye gari sero aratapunonane awiya susuwa euna. Tuwa naname Yesu kasa yariniya be aune nona nomi mene buro nanae auna me, o yawa bowire nanae, o simao nanae, yarinei? Niye amimene yarineya.</VERS>
      <CAPTION vref="20">Paulo nung awong eno kotung-katung yero Timoti iyengtinu baungna.</CAPTION>
      <VERS vnumber="20">Arare niye amimene yazo bowire nanae, nupema yawa yawa yao nanae yarineya.</VERS>
    </CHAPTER>
    <CHAPTER cnumber="3">
      <VERS vnumber="1">Na niye eno dubo nana mene aratapunawe giro na saineba sero na nata Atens nape atu nasani</VERS>
      <VERS vnumber="2">Timoti iyengtiwang ninae-una buna. Nung otao naname. Nung Tuwa Bayaura buro-mani yero nasani Kristora Bowi Iwaing sinoiya amimene ninae-una buro tumo diyao ninae eno niye soremai tau yaese sero iyengtiwang buna.</VERS>
      <VERS vnumber="3">Niye zini tame atu nasani tumo diyao ninae besowi sero ayero yewang. Niye nigitinowa. Name awiya zini tame atu nanenese sao mitiya.</VERS>
      <VERS vnumber="4">Arare nae gitau ninae-una towang atu nasani ge eyero sewangne, “Name yaya tamanenese sao mitiya.” Arare ge awiya me yena, awiya nigitinowa.</VERS>
      <VERS vnumber="5">Arare etegaora maung mene niye puro wosinu buro nana-una me aung yenuta ayero sero kotung-katung yero giro emo amimene tumo diyao ninae-una susuwa gaise sewang buna ara.</VERS>
      <CAPTION vref="6">Timoti mene kapetegairo buro ge ungwe yena.</CAPTION>
      <VERS vnumber="6">Arare Timoti kapetegairo buro tumo diyao aune dubora mono pumao ninae auna bowi iwaing sena. Ayero niye nae kotupunowa aune nae niye gari sinonane niye deka ayero nae gari sinowa, ge awiya apakana nae eno sero aung yena ara.</VERS>
      <VERS vnumber="7">Otao mani, nae zinine moko yayare mene puro wosiro baingtinu nawe duwangne tumo diyao ninae-una ge awiya puro buro senu ge amimene dubo nanae kora yenu iwaing yero baingtina ara.</VERS>
      <VERS vnumber="8">Niye Tuwara-una atu desetiro tau yero nowa awiya gosinasani dubo nanae yawa yawa niya ara.</VERS>
      <CAPTION vref="9">Uritira ge nunae-una atu kasa yero baingtiro mitaise Paulo mene isa sena.</CAPTION>
      <VERS vnumber="9">Nae niye eno kotungno Tuwa Bayau naname-una benaungna atu yawa yawa yero nonane, aeno nae Tuwa Bayau eno dange nono yero sanane teng yariniye?</VERS>
      <VERS vnumber="10">Nae ninae-una buro wina-gi yero ge ena miteya awiya susumanane tumo diyao ninae tau yaise sero pingne iyare isa sinonane.</VERS>
      <VERS vnumber="11">Mama naname Tuwa Bayau aune Tuwa naname Yesu nung nutope nagibo yai aune ninae-una barinenane.</VERS>
      <VERS vnumber="12">Ninae-una atu awiya Tuwa mene dubora mono ninae uwai emo ena aune o nika niyetope dubora mono wina-pung yepu. Nanae niye eno yero nonane deka ayero yepu.</VERS>
      <CAPTION vref="13">Dubo beingtire nao okowata, pewayero nao.</CAPTION>
      <VERS vnumber="13">Ayero yaya Tuwa Bayau mene dubo ninae inai tau yai Tuwa naname Yesu dang dubu nuna aune kasa yai aune niye Mama naname Tuwa Bayau auna benaungna atu pasena aung pewayao doparineya.</VERS>
    </CHAPTER>
    <CHAPTER cnumber="4">
      <VERS vnumber="1">Otao mani nana, na Tuwa Yesu eno yero niye eno ge ewiya sinasani ge osina zo eyero sana nigipu. Uritira gera nao ninae mene Tuwa Bayau otao yaise susuwa sero gipero ayewangne, dekaongka auna gege iwaing nowa. Arata nao awiya tau tataware yero naese sinenane.</VERS>
      <VERS vnumber="2">Tuwa Yesura bera wini ge serota sero ayewangne awiya oko kau nowa.</VERS>
      <VERS vnumber="3">Tuwa Bayau nung eyero sinoiya, “Dubo pewayaore neupu.” Pewayero naora susuwa eyao ara: Kuma yao duwaese.</VERS>
      <VERS vnumber="4">Ninae-una atu mani seka ena awong bauno atari yero giro awong tani iwaing pewayao emo baunona benaungna atu nowa amimene bauno ataese.</VERS>
      <VERS vnumber="5">Dubo-dubo nasani atao awiya emo diga Tuwa Bayau oko gao yero nowa amimene ayero nowa.</VERS>
      <VERS vnumber="6">Zo mene gazao ge awiya yau seuno otao nuna-una bauno ugaing oko yaise. Tuwa nung nona auna abena pugairo aung yariniya. Nae ge awiya gitau yemaoko mena niye eno sero gipero ayewangne ara.</VERS>
      <VERS vnumber="7">Name dubo beingtire nanenese okowata, dubo pewayaore nanenese Tuwa Bayau mene name yau sena.</VERS>
      <VERS vnumber="8">Arare zo mene ge awiya awang sariniya, awiya nung amimene emora ge okowata, Tuwa Bayau nung Oweno nuna niye eno pugatinoi pupunowa auna ge awang sariniya.</VERS>
      <CAPTION vref="9">Dubo bayaore nasani buro tau-tataware yero yao.</CAPTION>
      <VERS vnumber="9">Niye ge nigao mene dubo mene mono wina-pung yaese noeno aune yanakana sarinenine? Tuwa Bayau nung nuka nutope dubora mono wina-pung yaese susuwa sero gipero ayena ara.</VERS>
      <VERS vnumber="10">Ayero yenu niye Masedonia provinsra napo sero ge nigao atu nowa awong dubora mono pupunasani nowa. Arata saineba. Nupema seka susuuno kasa yaise sinenane.</VERS>
      <VERS vnumber="11">Anasani ge zo eyero serota sero nenane. Niye dubo monone neupu. Nona ninae gege diya yepu. Wawong mene buro yero puro mininasani neupu.</VERS>
      <VERS vnumber="12">Ayero naese sewangne, noeno okowata, niye ayero nasani digara benaungna dora botiyo aung kara naya gaya iwaing yaise.</VERS>
      <CAPTION vref="13">Yesu kasa yaora be nuna auna ge.</CAPTION>
      <VERS vnumber="13">Otao mani, niye mamagayao ninae-una susuwa kau yero diga emo tumo diyao aung amimene dubo gazinoi zi saore yo amaore yero nowa niye ayero yao eno sanane nigipu.</VERS>
      <VERS vnumber="14">Name Yesu magayero iropuna ge awiya iniro taka sero nonane. Arare deka ayero ge ewiya ganane me yae. Yesu tumo diro nema mamagayero nowa awong awiya Tuwa Bayau mene Yesu aune dema puro bariniya.</VERS>
      <VERS vnumber="15">Arata zo awiya Tuwara bera ge awiya niye eno sanane. Tawingna etu mitanane Tuwa kasa yai aune name mamagayao awong awiya daigao ine teng oko.</VERS>
      <VERS vnumber="16">Noeno okowata, Tuwa Bayaura ge bewing tore kasanai aune angelora gitau yao ge sinai be aune Tuwa nuka nune uritira atu wosariniya. Wosai Kristo tumo diro nawe mamagayewa awong amimene gitau iropari neya.</VERS>
      <VERS vnumber="17">Iropaya seka nenane amimene awong aune dema bautunanane bereze mene name mena puro witai towang atu Tuwa tamari nenane. Ayero yero Tuwa aune dema mitao gege mitari nenane.</VERS>
      <CAPTION vref="18">Tuwa kasa yaora be oko gosinenane, aeno kora-makora nasani mitanene.</CAPTION>
      <VERS vnumber="18">Arare niye ge awiya otao mani aune sero nigiro nasani wina soreung nasani dubo monone neupu.</VERS>
    </CHAPTER>
    <CHAPTER cnumber="5">
      <VERS vnumber="1">Be nazi o tani no kasa yai aune ge awiya me yariniye? Awiya niye eno sanane gaese sao awiya oko mitiya.</VERS>
      <VERS vnumber="2">Niye nika niyetope eyero giro baingtitinowa. Ugaing yao emo mene pingne kasa yero nowa, deka ayero Tuwara be bariniya.</VERS>
      <VERS vnumber="3">Arare emo mene, “Mono bago baina mitiya, arare iwaing mitenane,” ayero sinasani naya aune sisigaora nona amimene nunae-una mena kasa yariniya. Awiya bauno mesare mene mani pari nasani yaya tapunowa deka aine sisigaora nona amimene emora-una atu kasa yariniya. Nona ayero nunae-una mena kasa yai nono nono yero daigarinei? Daigao ine oko mitiya.</VERS>
      <VERS vnumber="4">Arata niye mene zo mumena atu oko nowa, arare Tuwara be mene ugaing yao emo ine yero mena kasa yai wawong di oko gamarineya.</VERS>
      <VERS vnumber="5">Niye waegaora o iyara dubu yero nowa. Niye pingna ta mumena dubu okowa.</VERS>
      <VERS vnumber="6">Emo ena mene auriti awinowa, aine yero name auriti oko awanene. Name umo nasani dubo kora nasani nanene.</VERS>
      <VERS vnumber="7">Name gosinonane. Auriti awinao awong awiya pingne auriti awinowa. Nupema ou miniro dau nowa awong awiya pingne ou miniro dau yero nowa.</VERS>
      <VERS vnumber="8">Waegaora dubu name kora-makora nasani mitanene. Ayero nasani tumo diyaore arita dubo monone mene bemi naname yaise, nupema Tuwa Bayau mene name mekora atu soraise tumo didinonane tumo diyao amimene ziyora kopeti tau yao naname yaise.</VERS>
      <VERS vnumber="9">Tuwa Bayau nung dubo meko nuna-una me pumanenese okowata, Tuwa naname Yesu Kristo mene name soraise sinoiya.</VERS>
      <VERS vnumber="10">Nung amimene name eno magayena. Arare nung bariniya be aune name magayerota seka nasani nung aune dema tairo nanenese ayero yena ara.</VERS>
      <VERS vnumber="11">Arare niye nika niyetope kora yao ge wina-se yero dubo wina-ini nowa tau yero noiya, deka ayero nasani neupu.</VERS>
      <CAPTION vref="12">Gitau yao sou nasani emo ena dema souyao.</CAPTION>
      <VERS vnumber="12">Otao mani, emo ninae-una atu Tuwara buro eno taung dedunasani niye gitau yero nowa, arita emo Tuwara ge sero gipero ayero nowa, awong awiya sou yaese sinenane.</VERS>
      <VERS vnumber="13">Awong buro ayero yero nowa aeno awong eno dubora mono pungpu. Niye awong gipu witao yai mono wina-pung nasani nae.</VERS>
      <VERS vnumber="14">Otao mani, na niye dawong gaero sana nigipu. Emo bauno tebe-tabe yero nowa awong awiya ge gipepu. Emo bauno kotung-katung nasani nowa awiya kora yepu. Emo bauno tumo diyao maingkoka gege puro nowa awiya soreungpu. Ayero yero emo bauno apakana aune dema dubo ozaore neupu.</VERS>
      <VERS vnumber="15">Zo mene ning eno meko yai abena nung eno meko oko yase. Abena yaora tani awiya ninae-ina mitao eno, niye diya yepu. Nika niyetope wina-kora ye nasani neupu. Ayero nasani emo ena eno deka aine yero neupu.</VERS>
      <CAPTION vref="16">Kora yaora ge.</CAPTION>
      <VERS vnumber="16">Dubo yawa yaware neupu.</VERS>
      <VERS vnumber="17">Isa zo oko duwae.</VERS>
      <VERS vnumber="18">Nona apakana eno dange sero Tuwa Bayau bowi yepu. Kristo Yesu mene ayero yaese Tuwa Bayaura bera sinoiya ara.</VERS>
      <VERS vnumber="19">Owenona iyao oko daya sikimae.</VERS>
      <VERS vnumber="20">Tuwa Bayaura bera ge porofete mene saine yero keregatinowa awiya oko awang sero gona yae.</VERS>
      <VERS vnumber="21">Nupema ge apakana nigitinowa awiya kora-makora yero iwaing yai giro puro neupu.</VERS>
      <VERS vnumber="22">Memeko-mameko awiya yangdopu.</VERS>
      <CAPTION vref="23">Gao ge.</CAPTION>
      <VERS vnumber="23">Tuwa Bayau monona maung nung nuka nutope niye zere tutupore ayero saero baingtaise. Ititi ninae aune dubo ninae aune taung ninae awiya zere tutupore ayero pasena aung mitaya Tuwa naname Yesu Kristora kasa yao bera atu pewayao dopaese isa sinena.</VERS>
      <VERS vnumber="24">Niye yau sinoiya amimene niye oko duwariniya. Nung buro kara yero besugariniya.</VERS>
      <VERS vnumber="25">Ge kara. Otao mani, niye nae eno isa sepu.</VERS>
      <VERS vnumber="26">Otao mani, niye na eno Yesura gerao emo bauno auna wawong wina-ini yepu.</VERS>
      <VERS vnumber="27">Na Tuwara benaungna sana tau yae. Niye igi ewiya ge nigao emo bauno auna benaungna atu zazagaipu nigae.</VERS>
      <CAPTION vref="28">IGI NAMBA TU PAULO MENE TESALONIKA EMO ENO GAENA</CAPTION>
      <VERS vnumber="28">Tuwa naname Yesu Kristora mono mene ninae-una atu mitaise.\id 2TH NT<style fs="super">0018</style>.2T ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h 2 TESALONIKA\mt IGI NAMBA TU PAULO MENE TESALONIKA EMO ENO GAENA\ip\ it Paulo mene Korinti nape atu nasani igi ewiya Tuwara dubu Tesalonika nape atu nasani nauwa aeno gaena. Nung susuwa eyao eno gaena: Awong Be Baina auna ge pore nigiro be awiya yemaoko kasa yena ayero sinasani nauwa ara. Arare Paulo mene ge iwao nunae awiya aung yaise sero Tuwara Be Baina auna ge nupema gaena ara. \it*</VERS>
    </CHAPTER>
  </BIBLEBOOK>
  <BIBLEBOOK bnumber="53" bsname="2TH">
    <CHAPTER cnumber="1">
      <VERS vnumber="1">Paulo, Siluano, aune Timoti, nae niye Tesalonika nape atu Mama naname Tuwa Bayau aune Tuwa Yesu Kristora emo dubu yero nowa, niye aeno igi ewiya gaero pugatinenane.</VERS>
      <VERS vnumber="2">Tuwa Bayau Mama aune Tuwa Yesu Kristo nunato-una atu bayao monone mene kasaye ninae-una gairo mitaise.</VERS>
      <CAPTION vref="3">Paulo nung awong kotupu nasani Tuwa Bayau eno dange sinauna.</CAPTION>
      <VERS vnumber="3">Otao mani, dubo nanae mene wiga-wiga yero noi niye eno be giti Tuwa Bayau eno dange sanenese yero noiya. Nupema Tuwa Bayau eno dange sinonane teng yero noiya. Noeno oko, tumo diyao ninae awiya tau-tataware yao kasa yero noiya, ora mono wina-pung yao mene zo ninae-una atu zapunoiya ara.</VERS>
      <VERS vnumber="4">Aeno nae naka naetope Tuwa Bayaura dubu sero auna atu nasani yazo ninae de ika gatinonane. Emo niye iwo yero nowa yaya tamaore dubo minaore nasani aune saineba sero tau yero nasani tumo diyao ninae oko besinowa, auna ge ungwe napo sero Tuwa Bayaura dubura-una atu yero nonane.</VERS>
      <CAPTION vref="5">Tuwa nung iwo ninae auna abena teng pugariniya.</CAPTION>
      <VERS vnumber="5">Tani ninae-una atu kasa yero noiya amimene susuwa eyero gipinoiya: Tuwa Bayau nung abena iwaing niye eno pugari sero pore oko yariniya. Nung abena iwaing pugai me gege yariniya. Niye Tuwa Bayau nata Tuwa yero naise auna yaya tapunowa, arare yaya amimene nao ninae kora yai aune napo nuna awiya topetaya teng yariniya ara.</VERS>
      <VERS vnumber="6">Tuwa Bayau nung tani me gege yero noiya. Arare nete awong niye eno yaya kokoni yao pugatinowa awong aeno yaya kokoni yao abena pugariniya.</VERS>
      <VERS vnumber="7">Orata yaya kokoni yao tapunowa niye awiya Tuwa Bayau mene nae aune dema gurutu yero oregao name eno pugariniya. Awiya nete Tuwa Yesu nung angelo dubu nuna putoung bainane iyao baina aune uritira atu wosiro kasa daung yai aune name eno ayero yariniya.</VERS>
      <VERS vnumber="8">Wosiro emo Tuwa Bayaura susuwa kau yero nowa aune emo Tuwa naname Yesura Bowi Iwaing nigiro oko dimao yero nowa auna abena awong eno pugariniya.</VERS>
      <VERS vnumber="9">Emo awiya awong Tuwa mene abena nunae tauyao mitao gege mitao awiya pugati nasani benaung nuna-una atu nupema putoung nuna simao waegaore auna mokora atu musugai demese atu nao gege narineya.</VERS>
      <VERS vnumber="10">Be baina Kristo bumariniya auna atu emo dubu awiya gera yarineya. Be nuna baina auna atu dubu nuna pewayao auna atu simao waegaore nuna kasa yariniya. Nupema ge nuna nigiro nung tumo didinonane amimene apakana nung giro wawong di gauno yawa yawa yarinenane. Niye dema ayero yarineya, noeno oko, niye awiya ge nanae tugata yewangne awiya nigiwa me yena arauwa.</VERS>
      <CAPTION vref="11">Awong iwaing yero baingtaese Paulo mene isa sinauna.</CAPTION>
      <VERS vnumber="11">Aeno nae niye eno be giti isa sinasani eyero sinonane. Tuwa Bayau naname nung name yau sero pungna amimene yau sao nuna-una teng naese moko ninae kora-makora yaise. Ayero putoung nuna mene niye sorepunai buro iwawaing yari sinowa auna me tamaese, o tumo diyaora buro me taungno aung yaese isa sinonane.</VERS>
      <CAPTION vref="12">Uritira ge gera-gaira yao baina amimene kasa yai aune Yesura be nugu yariniya.</CAPTION>
      <VERS vnumber="12">Niye ayero nasani Tuwa naname Yesura yazo bowire awiya de ika garineya ara. Nupema nung deka ayero yazo ninae de ika gariniya. Awiya Tuwa Bayau naname aune Tuwa Yesu Kristo awongto mono iwaing nunato-una teng niye eno ayero yarineyato.</VERS>
    </CHAPTER>
    <CHAPTER cnumber="2">
      <VERS vnumber="1">Otao mani, Tuwa naname Yesu Kristo kapetegao be nuna una atu name nung aune dema au dekaongna gao auna ge zo sanane nigipu.</VERS>
      <VERS vnumber="2">Emo ena awong“ Tuwara be baina kasa yetiya” ayero sinasani Oweno mene emo zo eno sena, nupema emo zo mene kotumao nuna-una sena, ayero sinasani nupema nanae igi awong eno ayero sero gaewingne siya, ayero sarineya. Arare etegao ge ayao awiya kasa yai niye mena oko sopine yero kotumao sisigairo yae. Niye ayero yao eno sinenane.</VERS>
      <VERS vnumber="3">Etegao ge zo saya oko nigipu. Noeno oko, Tuwa be nuna nugu yari sero nai gitau ge dao baina kasa yariniya. Ayero kasa yai ge dao emo, nung kowa meko iyaore auna gerao, amimene kasa daung yariniya.</VERS>
      <VERS vnumber="4">Nung amimene taung nuna puro wiwiti nasani nona emo mene bowi yero nowa, o nona emo mene“ Tuwa” ayero sinowa awiya apakana iwo nasani puro wosiro aung yariniya. Ayero witiro Tuwa Bayaura ibu baina auna atu adungno mitasani aune nung nuka nutope sariniya, “Na Tuwa Bayau ara.”</VERS>
      <VERS vnumber="5">Na gitau ninae-una atu nasani emo auna ge niye eno tugata yewang. Awiya niye kotupunowita?</VERS>
      <VERS vnumber="6">Be yeme eune ge dao baina auna gazao mitiya, awiya nigitinowa, awiya daigai ge dao emora be kasa yai aune nung kasa daung yariniya ara.</VERS>
      <VERS vnumber="7">Be yeme eune ge dao mene buro nuna tura-tura yero niya ara. Ago nagibo gazinoiya nung awiya daigai aune</VERS>
      <VERS vnumber="8">ge dao emo awiya kasa daung yariniya. Nung kasa daung yai aune Tuwa Yesura be mene oweno pisai emo awiya dai magayariniya ara. Tuwa Yesu nung kasa daung gatinasani waegao nuna baina mene ge dao emo auna putoung awiya puro wosiro aung-kamore yariniya ara.</VERS>
      <CAPTION vref="9">Etegao witao kasa yarineya.</CAPTION>
      <VERS vnumber="9">Ge dao emo auna ge ena susuuno sane. Emo awiya nung Sanda mene maung yai putoung noyao benaung giti aune dema kasa yero tani putoungne ge iwao, o tani benaung sekaware ge iwao awiya nasani</VERS>
      <VERS vnumber="10">emo bauno sisigaora gerao awong awiya tani meko benaung giti mene etegariniya. Awong sisigarineya, noeno oko, awong Tuwa Bayau mene awong sorero pumaise ge me nuna oko nigari aratapunowa ara.</VERS>
      <VERS vnumber="11">Ayero yero nowa, arare awong ge iwao ge awiya nigaya me yaise sero Tuwa mene etegaora putoung pugai kasa yai ge iwao ge awiya nigarineya.</VERS>
      <VERS vnumber="12">Awiya awong ge me gigiwa me oko yao yenu giro doro nona memeko-mameko awiya aratapunowa emo awiya abena nunae kasa yaise sero Tuwa Bayau mene ayero yariniya.</VERS>
      <CAPTION vref="13">Ninae mene zo tau yepu. Noeno oko, Tuwa Bayau mene niye sorero pumari giginu mitoiya.</CAPTION>
      <VERS vnumber="13">Otao mani, Tuwa mene niye zo aratapunoiya. Oweno mene niye mekora atu yupunai niye Yesura-una susuuno ge me nigaya me yai iwaing yaese sero Tuwa Bayau mene yemaoko zayaora atu niye yangtagairo pungna ara. Aeno be giti nung eno dange sanenese dubo nanae mene eo noiya ara.</VERS>
      <VERS vnumber="14">Tuwa Bayau nung Bowi Iwaing niye eno sanane nigiro Tuwa naname Yesu Kristora simao waegaore awiya topetiro maung yaese sero niye yau sero kora yena ara.</VERS>
      <VERS vnumber="15">Arare otao mani, niye tau yero ge be nanae mene sinonane arita igi mene sero gipero ayero nonane amaze iniro taka sinasani neupu.</VERS>
      <VERS vnumber="16">Tuwa naname Yesu Kristo nung aune Tuwa Bayau Mama naname, nung name eno yo bainakama auno name sorepu nasani nao bisi sao iwaing mitao gege mitao, o tumo diyao iwaing awiya name eno pugaina, nung amimene</VERS>
      <CAPTION vref="17">Emo awong Paulo isa mene soremaese sena.</CAPTION>
      <VERS vnumber="17">dubo naname inai tau yai de ika gatinai aune ge iwaing sinasani buro iwaing nasani ayero neupu.</VERS>
    </CHAPTER>
    <CHAPTER cnumber="3">
      <VERS vnumber="1">Otao mani, ge zo mitiya ewiya sana nigipu. Nae eno isa saya Tuwara ge mene mena seuno-seuno yero zapunasani ninae-una atu bainakama kasa yena deka ayero kasa yero babaise.</VERS>
      <VERS vnumber="2">Ge awiya emo apakana mene oko nigiro pu dube gatinowa. Arare Tuwa Bayau mene emo mekota pasena emora waweng atu nae sorero pumaise isa mene nae soreungpu.</VERS>
      <VERS vnumber="3">Arata Tuwa nung ge sinasani nasani noiya. Nung amimene dubo ninae inai tau yaya niye doedoe yero pumai Sanda mene niye pumari kaputariniya.</VERS>
      <VERS vnumber="4">Niye ge sero nonane diungnota diungno ayero nasani yero nowa, deka ayero nasani narineya. Awiya Tuwa mene dubo nanae-una atu sinoi giro niye eno dubo etobe oko yero nonane.</VERS>
      <VERS vnumber="5">Tuwa mene kotumao ewiya dubo ninae-una atu pugaise: Tuwa Bayau mene niye eno yo apunoiya, nupema Kristo mene niye initinoi tau yero nowa.</VERS>
      <CAPTION vref="6">Taungna buro doro timara nasani uritira ge puro nao ine oko mitiya.</CAPTION>
      <VERS vnumber="6">Otao mani, nae Tuwa naname Yesu Kristora bera wini ge ewiya sanane nigipu. Ge gipewangne amaze ge nigao otao mani ena mene oko dimao timara yero nasani tebe-tabe yero nowa, emo aune dema oko nae.</VERS>
      <VERS vnumber="7">Nae nagibo zayero patiwangne deka amaze patari sero oko kau yero nowa. Nae ninae-una atu timara zo oko nasani naungwane.</VERS>
      <VERS vnumber="8">Ayero ninae-una atu nona zuma aung zo oko miniwangne. Aung ara. Nae taungna nona eno yaya niye eno pugao eno, pingne warire wawong mene taungna buro kokoni yaore yero nasani tamuwangne.</VERS>
      <VERS vnumber="9">Niye eyero oko sae, “Paulo otao maine etu nasani awong kora yanenese saora putoung awiya nunae-una aung, arare nuka nuyetope taungna soremao eno wawong nunae mene buro yero yewa.” Niye ayero oko sae. Nae kora yaese saora putoung nanae-una mitiya, arata saineba, nae niye gipanane awiso nanae aune dubu nanae yero naese sero aeno ayero yewangne ara.</VERS>
      <VERS vnumber="10">Ninae-una atu nasani eyero sinaungwane, “Timara nariniya awiya nung eno nona oko pugaya minae.”</VERS>
      <VERS vnumber="11">Ayero sinenane, noeno oko, ninae-una atu ge ena eyero bunu nigiwangne, “Emo ena mene buro nunae doro timara nasani ge pasaora buro gege nasani yero nowi siya.”</VERS>
      <VERS vnumber="12">Emo ayao awiya Tuwa Yesu Kristora bera wini ge eyero sanane nigiro baingtaese: Dubo monone buro nunae yaya me kasa yai puro mininasani naese.</VERS>
      <VERS vnumber="13">Otao mani, niye zo buro iwaing yaora bereya oko yae.</VERS>
      <VERS vnumber="14">Yeme ge gainenane, awiya emo zo mene nigao awang sai giro susuwa nuna keregairo sero puro pu daung gairo yangduwaya nung nata nasani meng gaise.</VERS>
      <VERS vnumber="15">Nung eno iwo yaese oko sinena. “Nung ge nigao otao naname” ayero sero nung gona yero wini ge saese sinena ara.</VERS>
      <CAPTION vref="16">Besugaora ge.</CAPTION>
      <VERS vnumber="16">Tuwa nung dubo monone naora maung mene dubora mono tamai ninae-una atu teng yero mitaise. Tuwa nung niye aune dema naise.</VERS>
      <VERS vnumber="17">Na Paulo, na naka natope niye arugati nasani wawong nana mene yazo nana gainena. Igi gainona teng owe nana amimene kasa yero noiya ara. Ayero gaero nona owe nana saore gosinowa be nana-una ge yero noiya.</VERS>
      <CAPTION vref="18">IGI NAMBA WAN PAULO MENE TIMOTI ENO GAENA</CAPTION>
      <VERS vnumber="18">Tuwa naname Yesu Kristora mono iwaing mene ninae-una atu mitaise.\id 1TI NT<style fs="super">0018</style>.3T ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h 1 TIMOTI\mt IGI NAMBA WAN PAULO MENE TIMOTI ENO GAENA\ip\ it Paulo mene igi ewiya buro-mani nuna Timoti eno gaena. Gitau Paulo mene Timoti nung Tuwara dubu Efeso nape atu diya yaise senu diya nasani mitina aeno Paulo mene igi ewiya gaena. Eeno gaena: Ge iwao ge sinao emo ena mene Efeso dubu etegowi sero umo yaise sena. Nupema Tuwara dubu auna simai gitau yaore burora pugaise sena. \it*</VERS>
    </CHAPTER>
  </BIBLEBOOK>
  <BIBLEBOOK bnumber="54" bsname="1TI">
    <CHAPTER cnumber="1">
      <VERS vnumber="1">Na Paulo. Tuwa Bayau Korayao maung naname aune Kristo Yesu diya yero nonane awongto amimene sewato na Kristo Yesura aposolo yero nona.</VERS>
      <VERS vnumber="2">Ge nigao mani nana me Timoti, ning eno igi ewiya gainena era. Tuwa Bayau Mama aune Tuwa naname Kristo Yesu nunato-una atu bayao monone ao-diyaore mene kasa ye nina-una gairo mitaise.</VERS>
      <CAPTION vref="3">Emo ena Tuwara ge agewa gege puro nasani ge iwi nasani nowa auna ge puro wosanene.</CAPTION>
      <VERS vnumber="3">Na Masedonia provinsra babari sero nasani ge gitau ning eno sewang, deka amaze nupema sinena era: Ning Efeso nape atu nupema susuuno nasani emo ena mene Tuwara ge agewa gege puro nasani ge iwi nasani nowa awiya awang se yangduwae.</VERS>
      <VERS vnumber="4">Awong ungwe tutura auna ge ungwe nowa awiya yangduwaese. Ayero nasani emo dubu sero kasa yero bumuwa auna yazo denero gaewa auna ungwe awiya dema yangduwaese se. Ungwe ayao amimene ge matu yao kasanoiya. Tuwa Bayau tumo diro iwaing nao awiya ge ungwe amimene oko sorepunoiya.</VERS>
      <VERS vnumber="5">Na susuwa eyao eno ayero sasese sero sinena: Tuwara dubu ning aune nowa amimene dubo pewa yero yawa yaware tumo diyaore nasani dubora mono pumao tamaese.</VERS>
      <VERS vnumber="6">Emo ena mene gera nagibo awiya doro demese baungno ge piti gege me aung awiya taungno puro nowa.</VERS>
      <VERS vnumber="7">Ayero nuka nuyetope eyero sinowa, “Nae sao tauyao ge Mose mene gaena auna gipao mamono.” Arata awong sao tauyao ge auna susuwa oko gosinasani ge tauyao sinowa auna susuwa dema kau yero nowa.</VERS>
      <VERS vnumber="8">Name sao tauyao gera susuwa eyero nigiti nonane ara: Sao tauyao ge awiya buro nung eno sao mitiya. <NOTE type="study">+  1:8  Sao tauyao gera buro awiya eyao era: Name sao tauyao ge ago yero iwaing yanenese sao okowata, name meko naname amaze ganenese aeno sao tauyao ge awiya pugaiwa mitoiya ara.</NOTE> Arare name sao tauyao gera nagibo sao mitiya auna teng sao tauyao ge puro narinenane, awiya sao tauyao ge iwaing mitariniya.</VERS>
      <VERS vnumber="9">Susuwa nuna eyero mitiya ara: Sao tauyao ge awiya emo bauno etutero nowa awiya eno oko gaewa mitoiya. Aung ara. Sao tauyao ge awiya emo bauno meko eyao eno sero gaewa mitoiya: Emo bauno wini ge arita kikiyongnena ge dedunowa; awong Tuwa bauta potero nasani pasena yero nowa; emo awong Tuwara ge awang sero tawingna nona aratapu nasani yero nowa; ai maung dedunowa maganowa; emo bauno mani dedunowa maganowa;</VERS>
      <VERS vnumber="10">emo kuma yero nowa; emo ena awong emo ena eno tani meko yero nowa; emo awong dubu zo mene moni awong eno pugaese sero mani ugaing saniro bebero puro bautunowa; emo bauno ge iwinowa; emo bauno ge iwi nasani aune“ ge me ara” ayero sero nowa. Emo bauno meko ayao aune emo bauno ge me iwo yero nasani pasena noyao benaung giti yero nowa awong ayao aeno sao tauyao ge awiya gaewa mitoiya ara.</VERS>
      <VERS vnumber="11">Ge me iwo yero nowa awiya Bowi Iwaing tugata yanese sao aune awongto dekaongka ara. Tuwa Bayau yawa yawa yaora maung nung simao waegaore puro noiya amimene buro ewiya na eno sena arauwa.</VERS>
      <CAPTION vref="12">Yesu mene Paulora pasena dotinasani buro ge nung eno sena.</CAPTION>
      <VERS vnumber="12">Tuwa naname Kristo Yesu amimene burora putoung na eno pugaina, arare na nung eno dange sinena. Nune na giginu teng yewang giro na puro buro na eno pugaina ara.</VERS>
      <VERS vnumber="13">Gitau na yazo nuna puro wowosi nasani emo dubu nuna iwo nasani dero kaputewang, arata saineba na pungna. Na Tuwara susuwa kau nasani tumo diyao aung nasani ayero naungwane, aeno nung na ao-dina ara.</VERS>
      <VERS vnumber="14">Ayero Tuwa naname-una mono iwaing mene na be bunu na Kristo Yesu tumo didinasani nung eno dubora mono pupunona.</VERS>
      <VERS vnumber="15">“Yesu Kristo mene pasena mani name kora yari sero tawingna wosina,” ge awiya me ara. Arare apakana amimene nigaya teng yariniya. Pasena maingna gitau yao awiya na ara.</VERS>
      <VERS vnumber="16">Susuwa aeno Yesu Kristo mene na ao-dina. Ayero nasani ao-diyao nuna bainakama mitiya, auna susuwa awiya na pasena maingna gitau yao nana-una atu keregaina ara. Awiya tebeba oko yena. Ago emo mene tani awiya nana-una atu giro nung tumo diro nao me iwaing pumaese nana-una atu ayero yena ara.</VERS>
      <VERS vnumber="17">Arare Emo Tuwa mitao gege mitao magayaine yao teng oko, aune emo mene gaine yao teng oko, nung Tuwa Bayau bainakama dekaongka, yazo nuna de ika gatinasani nung bowi yero nasani nao gege nanene. Yore.</VERS>
      <CAPTION vref="18">Paulo mene Timoti Tuwara gera tau yero naise sena.</CAPTION>
      <VERS vnumber="18">Mani nana Timoti, gitau Tuwara ge emo ena mene porofete mene saine nasani buro ge ning eno sewa, ayero kotupunasani buro ge ewiya ning eno sinena ara. Arare ge gitau sewang awiya puro nasani Tuwara iwo aune dema winade iwaing ye.</VERS>
      <VERS vnumber="19">Tumo diyao nina tau yero mitaise. Dubo nina deka ayero diya ye pewa yero mitae. Emo ena mene dubo pewa yaore nao awiya musugairo yangduwa, arare tumo diyao nunae besenu sisigairo meko yewa ara.</VERS>
      <CAPTION vref="20">Tuwara augaora nao auna ge.</CAPTION>
      <VERS vnumber="20">Nunae-una etobe yazo nunato Haimenioto Alesanda, awongto pasena nunato-una susuwa giro Tuwa eno ge meko sinowato awiya yangduwaetose sero na awongto Sandara waweng pugaingwa ara.</VERS>
    </CHAPTER>
    <CHAPTER cnumber="2">
      <VERS vnumber="1">Arare niye buro me baina ewiya yaese sero sana nigipu: Niye Tuwa eno isa saorata, Tuwa yau saorata, Tuwa eno dange sao amimene emo bauno apakana soreungpu.</VERS>
      <VERS vnumber="2">Niye isa mene emo tuwa diya apakana awiya soreungpu. Ayero yaya aune awong diya buro nunae yaya name mono iwaingne Tuwara gera iwaing nanane emo bauno ena mene gaya iwaing yaise.</VERS>
      <VERS vnumber="3">Isa ayero sao amimene iwaing yariniya. Nupema Tuwa Bayau nung name koranoiya amimene isa awiya gai teng yariniya.</VERS>
      <VERS vnumber="4">Nune emo bauno apakana iwaing yero ge me susuware ewiya nigiro puro pu dube gaese sinoiya ara.</VERS>
      <VERS vnumber="5">Tuwa Bayau naname dekaongka noiya ara. Tuwa Bayau aune emo bauno naname-una towang atu emo dekaongka Yesu Kristo mene dopero Tuwa Bayau aune emo bauno name puro pu dekaongna gatinoiya.</VERS>
      <VERS vnumber="6">Nune nao nuna yangdoti nasani emo bauno apakana auna bunao besari sero magayena. Tuwa Bayau mene emo bauno apakana iwaing yanenese sero noiya auna susuwa awiya Yesu mene be nuna bunu giro magayero keregaina ara.</VERS>
      <VERS vnumber="7">Auna bowi sao emo aune aposolo nanese pugaina ara. Emo Yuda oko mene ge me susuware nigiro puro pu dube gaese gipao buro na eno sena. Ge awiya ge iwao okowa. Ge me nibamu sinena.</VERS>
      <VERS vnumber="8">Emo awong eno eyero sinena: Awong napo sero tini kapaota ge matu yao yangdoro dubo pewa yaore nasani aune wawong nunae awiya puro yunu ye Tuwa Bayaura-una gairo <NOTE type="study">+  2:8  Wawong yunu yao. Yuda emo mene isa sinasani nona Tuwa Bayaura waweng atu pumari yaine yero wawong yunu ye uritira gairo nasani nauwa. Arare ge nigao name deka ayero yanenese sena. Ora wawong pasena-ganena yero nowa amaze oko, wawong pasena-ganena aung awiya yunu yero yanenese sena.</NOTE> isa saese.</VERS>
      <CAPTION vref="9">Baunona ge.</CAPTION>
      <VERS vnumber="9">Mani bauno awong eno eyero sinena era: Awong kotumaore nasani more taung worire kora yero wosogati nasani naese. Mo bauno mene puro naese sao amaze puro naese. Nupema giti ai nunae-una owe kakawe yaota wau zuma bainakamane dube duwaota taung wori gaese seka-seka wosogao awiya oko yaese.</VERS>
      <VERS vnumber="10">Ora bauno Tuwara gera nari sinowa amimene mono pumaora buro yaya buro amimene simao nunae ine yai teng yariniya ara.</VERS>
      <VERS vnumber="11">Bauno awong emora wese yero nasani yerera atu bora-bora yero dawong yawero ge nigaese.</VERS>
      <VERS vnumber="12">Bauno mene emo eno ge gipao maze awang sinena. Awong emo daigati nasani witao yao amaze awang sinena. Awong yerera atu bora-bora gege yero mitima naese.</VERS>
      <VERS vnumber="13">Noeno okowata, Tuwa Bayau mene Adam gitau yero aune ago Ewa yena ara.</VERS>
      <VERS vnumber="14">Nupema, Adam nung etegaora maungna ge oko nigina. Bauno mene zo nigiro ge dao tauna.</VERS>
      <CAPTION vref="15">Gera gitau yao emo auna ge.</CAPTION>
      <VERS vnumber="15">Ora mani bauno awong mani pupunasani narineya amimene tumo diyaore dubora mono pumaore aune dubo pewa yaore narineya, awiya awong iwaing yarineya.</VERS>
    </CHAPTER>
    <CHAPTER cnumber="3">
      <VERS vnumber="1">Zo nung gera gitau yao emo yero nari sariniya, nung buro iwaing yari aratapunoiya ayero sarineya. Ge awiya me ara.</VERS>
      <VERS vnumber="2">Gera gitau yao mene emo pewayao nasani bauno dekaongka aune naise; nung kotumao iwaingne naise; dena-betena yao aung iwaing naise; esewa kora-makora yero nasani naise; emo gipaora putoung puro naise;</VERS>
      <VERS vnumber="3">nung ou wain yanakana oko minaise; tini kapao ge sao aung dero yawero monone naise; wau moni eno dubo-dubo oko yaise;</VERS>
      <VERS vnumber="4">dubu nuna diya yero baingtaise; nung mani awiso nuna eno wini ge sero kora-makora yai nung samo dedunasani ge dimaore naese.</VERS>
      <VERS vnumber="5">Noeno okowata, zo nung mani awiso nuna diya oko yero baingtao yariniya, nung ayao amimene nono yero Tuwa Bayaura dubu auna maung yariniye?</VERS>
      <VERS vnumber="6">Ora ge nigao sekawa zo mene gera gitau yao emo oko yero naise. Ayao amimene taung puro witiro nagibo Sanda mene patiro zuwena deka auna patiro zuwoiye sero.</VERS>
      <VERS vnumber="7">Emo bauno ena ge nigao dubura mokora oko towao awong amimene nung gaya teng yai aune gera gitau yao emo yaise. Awong nung gaya meko yariniyata saineba gera gitau yao emo yariniya, awiya nete yazo nuna puro wosaya aune Sandara geta mene nung dumariniya.</VERS>
      <CAPTION vref="8">Emo wawong mugo yero nowa auna ge.</CAPTION>
      <VERS vnumber="8">Emo wawong mugo yero nowa awong deka ayero etutero naese; ewawa etobere oko naese; ou wain yanakana oko minaese; wau moni eno oko dubo-dubo yaese;</VERS>
      <VERS vnumber="9">Tuwara ge me susuware pungyero mitawe kasaye daung gaina amaze dubo dekaongka yero nasani puro naese.</VERS>
      <VERS vnumber="10">Susuwa nunae gitau giro baingtaya teng yai aune burora pugarineya ara.</VERS>
      <VERS vnumber="11">Angsi nunae deka ayero etutero naese; ge oko pasaese; dubora semini nasani nona apakana sero yero ayaya me gege yaise.</VERS>
      <VERS vnumber="12">Emo wawong mugo yero nowa awiya awong bauno dekaongka gege atiro aune dema naese; mani awiso nunaeta dubu nunae awiya diya yero baingtaese.</VERS>
      <VERS vnumber="13">Emo wawong mugo yero nowa auna zo nung buro nuna yai iwaing yai nung yazore yariniya. Ayero yero Kristo Yesura ge me susuware sariniya, awiya tau yero sariniya.</VERS>
      <CAPTION vref="14">Gera ziwong.</CAPTION>
      <VERS e="15" vnumber="14">Na mena nina-una bumari kotupunena, arata nona zo mene na gazai nana be imoko yai, niye Tuwa Bayaura mani awiso auna towang atu nari nasani susuwa kau yowi sero na igi ewiya gaero kotumao ena niye eno pugatinena. Tuwa Bayau putoungne auna dubu name awiya ibu nuna ara. Dubu nuna mene ziwong ine yero ge me susuware nuna awiya dipunasani diya yero nonane.</VERS>
      <CAPTION vref="16">Emo ge iwinowa auna ge.</CAPTION>
      <VERS vnumber="16">Tuwara ge iniro takasero nonane auna susuwa awiya ou kuru nibamu ine ara. Susuwa awiya zo mene bewae yao ine teng oko. Nung tawing taung puro wosiro tawingna atu kasa yenu gigiwa. Nung emo pewa yao awiya Oweno mene keregaina. Angelo dubu mene nung gigiwa. Ge nuna dubu sero sero auna baungna. Tawingna emo bauno mene nung tumo diwa. Tuwa Bayau senu witi ika yero simao waegaore puro noiya.</VERS>
    </CHAPTER>
    <CHAPTER cnumber="4">
      <VERS vnumber="1">Oweno mene susuwa eyero keregatinoiya ara: Nete ago emo ena mene ge me yangduwarineya. Ge me doro iwae ge iwinaora ge nigiro iwae mekora ge dimarineya.</VERS>
      <VERS vnumber="2">Iwaera ge iwao ge awiya emo ge iwinowa amimene iwaing sao yero nasani aune ge awiya tugata yero nowa. Dubora kotumao nunae awiya iyao mene mani awinoi koropupunoiya ayero awenu koropunu pasena yero nowa auna susuwa oko gosinowa kasa noiya ara.</VERS>
      <VERS vnumber="3">Awong ena mene kasa yero name bauno atao awang sero nowa. Nupema nona minao ena awiya awang sero nowa. Arata nona minao awiya Tuwa Bayau mene pugairo name tumo diyaore nasani ge me nigiro puro pu dube gairo nonane amimene nung eno dange sinasani minanenese sero sena ara.</VERS>
      <VERS vnumber="4">Nona apakana Tuwa Bayau mene yena awiya iwaing gege. Arare name awang saine yao teng oko, name nung eno dange sero aune mininonane iwaing yero noiya.</VERS>
      <VERS vnumber="5">Awiya Tuwa Bayaura gere isare sero nonane amimene nona awiya gao yero noi iwaing yero noiya.</VERS>
      <CAPTION vref="6">Timoti nung Kristora buro-mani iwaing.</CAPTION>
      <VERS vnumber="6">Ning ge awiya ge nigao dubu eno tugata-magata yarinesa, awiya ning Kristo Yesura buro-mani iwaing narinesa. Ayero tumo diyaora ge-ta Tuwara ge me susuware nigiro diungno bumasa amimene dubo nina-una atu nona minao ine yai tau yero neu.</VERS>
      <VERS vnumber="7">Ora ungwe tutura emo bauno zazai mene didinowa, awiya piti gege, arare auna ge awiya awang se. Ning Tuwara nagibora nari sero emo ge tuwari sero etotoma yerota yero ayero nasani putoung pupunowa, ayero dubo nina mene ye.</VERS>
      <VERS vnumber="8">Noeno okowata, ge tuwaora putoung pumari sero etotoma yero nowa amimene soremao maingkoka tapunowa. Arata Tuwara nagibora nao auna putoung pumari sero etotoma yero nowa amimene soremao susuwa giti tapunowa. Noeno okowata, Tuwara nagibora nao auna putoung mene tawingna etu-ta nete uritira atu nao tapunoiya.</VERS>
      <VERS vnumber="9">Ge awiya memoko nibamu ara. Emo apakana mene nigiro puro pu dube gao ine teng.</VERS>
      <VERS vnumber="10">Auna me awiya pumari sero yaya buro yero nonane. Nae Tuwa Bayau putoungne awiya tumo didinonane. Nung amimene emo apakana awiya kora yari sero noiya. Nupema nung amimene tumo diyaore nonane name awiya kora yero baingtitinoiya.</VERS>
      <VERS vnumber="11">Ge sinena awiya apakana sero gipero ayero ye.</VERS>
      <VERS vnumber="12">Ning mani seka nesa, arata emo ning gaya wosao oko yase. Ge tugata yao nina, arita nao nina, aune dubora mono pumao ninata, tumo diyao ninata, dubo pewa yao nina—amimene ge nigao dubu eno nagibo gipasa te weso nina patiro ning ago yaese.</VERS>
      <VERS vnumber="13">Na diya nasani, Tuwara ge augaora atu zazagairo tugata yero nasani gipinasani ayero nasani neu.</VERS>
      <VERS vnumber="14">Burora putoung Oweno mene ning eno pugaina awiya oko yangduwasa me aung yae. Putoung awiya emo ena mene porofete mene saine yero sewa simai dubu mene wawong nunae nina-una tame pugaiwa pumasa ara.</VERS>
      <VERS vnumber="15">Buro ge ning eno sewa awiya yasa emo bauno gaya iwaing yaise sero dubo nina auna pugairo yerota yero ayero nasani neu.</VERS>
      <CAPTION vref="16">Ge nigao dubu diya yao auna ge.</CAPTION>
      <VERS vnumber="16">Dubore taungne nina diya nasani gera susuwa nina-una atu mitiya awiya dema diya ye. Wini ge nana ewiya puro neu. Ayero yarinesa, awiya ning aune ge nina nigitinowa awong aune dema niye nao iwaingna kasa yarineya.</VERS>
    </CHAPTER>
    <CHAPTER cnumber="5">
      <VERS vnumber="1">Emo zazai eno ge yanakana oko sase. Mama nana ayero sinasani ge eyare sero kora ye. Mani taung seka awiya metamani nana ayero sinasani kora ye.</VERS>
      <VERS vnumber="2">Bauno zazai awiya ai amono nana ayero sinasani kora ye. Bauno taung seka awiya numono nana ayero sinasani nika nitope nao nina umo nasani aune awong kora ye.</VERS>
      <CAPTION vref="3">Bauno ibono mamagayetugao kora yaora ge.</CAPTION>
      <VERS vnumber="3">Mani bauno ibono mamagayetugao awiya samo dedunasani neu. Na bauno gagamo ibono mamagayetugao awiso aung aeno sinena ara.</VERS>
      <VERS vnumber="4">Bauno gamo yu magayao zora mani awisota imono samono narineya, awiya awong gitau gera nagibo papatinasani didikaing nuka nunae auna ai maung bata mani yabeing mani auna buro naese. Ayero nasani aune gitau awong samo dewa auna abena awong samo daese. Tuwa Bayau mene tani ayao awiya gosinoi iwaing yero noiya ara.</VERS>
      <VERS vnumber="5">Bauno gamo yu magayao me awiya awiso aung nuka nata nasani Tuwa Bayau tumo didinoiya. Anasani Tuwa Bayau mene nung soremaise pingne warire isa sinasani noiya.</VERS>
      <VERS vnumber="6">Arata bauno gamo yu magayao taungna aratamao aratapu nasani noiya amimene bauno ititi aung mene yaine yero noiya.</VERS>
      <VERS vnumber="7">Wini ge awiya tugata yero baingtasa bauno ibono mamagayetugao auna mani awiso nigiro naya ena mene awong gaya pasena aung yaese.</VERS>
      <VERS vnumber="8">Zo nung dubu nunata didikaing nuna giro oko soremao yariniya, awiya nung Tuwara ge doro emo ge oko nigao awiya daigairo diga nibamu yena ayero sarineya.</VERS>
      <VERS vnumber="9">Bauno ibono mamagayetugao auna yazo awiya dubura bukura <NOTE type="study">+  5:9  Dubura buku. Ge nigao dubu sero mene ge nigao emo bauno auna yazo bukura gainasani nauwa. Ayero yero nasani bauno ibono mamaga yetugao auna yazo yangtagairo bukura gaero aune samo dedunasani nauwa.</NOTE> gayari sero susuwa nunae eyero giro aune gaepu: Bauno gamo yu magayao zo dawang nuna 60 ayao yena, ayero emo dekaongka aune nasani nauna, bauno ayao auna yazo gege maze bukura atu gaepu.</VERS>
      <VERS vnumber="10">Nung buro iwaing naunuta oko nauna auna susuwa kasa yaise atata eyero yepu: Mani awiso puro uninasani gera yupunaunuta aung ing? Esewa nuna-una kasa nauwa masi zuwero mono iwaing pupunaunuta aung ing? Ge nigao emo bauno nuna-una kasa nauwa kora yero naunuta aung ing? Emo bauno bogamasa awiya kora yero naunuta aung ing? Mono pumao buro susuwa giti yero naunuta aung ing? Susuwa nunae ayao ine giro aune yazo nunae bukura gaero aune awong soreuno diya yepu.</VERS>
      <VERS vnumber="11">Mani bauno ibono mamagayetugao taung seka awong yazo nunae dubura bukura witaise saya awiya awang se. Bauno gagamo ayao amimene nema taung nunae iropupunoi emo zo atari kotupu nasani Kristora buro timara yero emora taung eno yero nowa.</VERS>
      <VERS vnumber="12">Ayero nasani gitau nata nari ge sewa tau yena awiya daigati nasani pasena yero nowa.</VERS>
      <VERS vnumber="13">Awong timara nasani bereya gaung yero garo sero toiro toiro nasani yero nowa. A gege okowata, ge iwao ge piti gege arita ge me aung amaze sinasani ge pasinasani nowa.</VERS>
      <VERS vnumber="14">Arare na eyero sinena era. Bauno ibono mamagayetugao taung seka awong emo zo nupema atiro mani awiso seka pupunasani awiso nunae diya yaese. Ayero nasani naya iwo mene name eno pasenana ge sari yero ge kau yero yangduwae.</VERS>
      <VERS vnumber="15">Bauno ibono mamagayetugao ena mene yemaoko Tuwara nagibo yangdoro demese baungno Sanda ago nasani nowa.</VERS>
      <VERS vnumber="16">Bauno ge nigao zora dubura atu bauno ibono mamagayetugao ena naya giro bauno ge nigao amimene awong soremaise. Awong awiya Tuwara dubu mene soreuno nete yaya tamowi sero. Bauno ge nigao mene awong sorepunai Tuwara dubu mene bauno ibono mamagayetugao mani awiso aung awong awiya soreuno diya yaese.</VERS>
      <CAPTION vref="17">Simai dubura ge.</CAPTION>
      <VERS vnumber="17">Simai dubura-una atu simai ena mene buro nunae yaese sao awiya ago yero naya niye aratapu nasani giro yo iwaing nunae puro witiro pugaipu pumae. Awiya ge tugata yaota gipao buro yao gege yero nowa awong aeno ayero yepu.</VERS>
      <VERS vnumber="18">Auna ge gayao zo eyero mitiya era, Bulimakao mene buro nina nasani wuit patiro mozaise kotungno giro be nuna oko sikigase. Nung buro nasani ena mininasani aune buro yariniya. Nupema ge zo era, Buro emo mene zuma nuna buro yetiya auna teng pariniya.</VERS>
      <VERS vnumber="19">Emo dekaongka mene simai zo gera pugari sai oko nigase. Emo eto-ta etama mene ge benaung dekaongka auna nung puro gera gari saya giro ge buro nuna ye.</VERS>
      <VERS vnumber="20">Pasena auna susuwa kasa daung yai giro emo awiya otao maingna benaungna atu pugairo gona yasa awong awiya giro awang yae.</VERS>
      <VERS vnumber="21">Na Tuwa Bayau aune Yesu Kristora benaungna-ta angelo dubu nuna dang auna benaungna sana tau yae. Wini ge sinena ewiya kora yero diya ye. Wini ge ewiya emo bauno eno sari sero emo zo oko gasa witao yai zo oko gasa wosao yae. Emo bauno apakana gasa dekaongka ine gege yaya giro wini ge ewiya se.</VERS>
      <VERS vnumber="22">Ning emo ena Tuwara burora pugari sero wongto-wongto oko yero awong gao yase. Pasena nunae mene ning pumoiye sero. Dubore taungne nina diya ye pewa yero mitae.</VERS>
      <VERS vnumber="23">Tinina yaya aune yaya ena mena be ozaung-zaung pupunosa, arare ning ou gege oko minase. Ou wain maingkoka dema mininasani neu.</VERS>
      <VERS vnumber="24">Emo enana pasena awiya pungyero nowa, arata kasa ye daung gatinoi gosinowa. Ora enana awiya pungyero nowa emo bauno ena mene oko gosinowa amimene mitima ago kasa ye daung gatinoiya.</VERS>
      <CAPTION vref="25">Soumaina ge.</CAPTION>
      <VERS vnumber="25">Nupema buro iwaing awiya deka ayero kasa ye daung gatinoiya. Arata buro iwaing ena kasa ye daung oko gao amimene pungyero mitao ine teng oko ara. Mitete ago kasa ye daung gariniya.</VERS>
    </CHAPTER>
    <CHAPTER cnumber="6">
      <VERS vnumber="1">Soumani ge nigao apakana amimene diya dubu nunae gaya witao yai naese. Tuwa Bayaura yazo bowire puro wosao-ta ge nuna izao awiya kasa yoiye sero ayero yaese.</VERS>
      <VERS vnumber="2">Ora soumani ena mene diya dubu nunae emo ge nigao naya giro“ Nung ge nigao otao nana” ayero sero gaya oko wosao yaise. Awong eno eyero saese, “Diya dubu nanae awong Tuwa tumo diro nowa nung awong aune otao-gamao yero noiya, arare name deka ayero awong aune dema otao-gamao yero nonane. Arare ge nigao otao naname mene buro naname-una me pumarineya.” Ayero sinasani sou buro iwaing dubo eo yaore yaese.</VERS>
      <CAPTION vref="3">Gipao emo ge iwao arita wau me auna ge. Ning ge awiya sero gipero ayero nasani neu.</CAPTION>
      <VERS vnumber="3">Zo nung Tuwa naname Yesu Kristora ge me arita Tuwara nagibo awiya yangdoro ge zo ewe gipinoiya, nung amimene kotumao nuna paso didinasani</VERS>
      <VERS vnumber="4">taung nuna tebeba puro wiwitinoiya. Nung kotumao aung. Nung ge pore nigitinasani ge matu yaora dubo uwinoi meko yero noiya. Ayero yero noi nona eyao ine kasa yero noiya: Ge bautara sao, dung yao, otao zora yazo puro wosao,</VERS>
      <VERS vnumber="5">ge matu yao. Emo ayao awiya awong dubo nunae dau yero noi ge me nunae-una aung yero noi awong Tuwara ge tugata yaya wau moni awena-una atu kasa yarini siya, ayero sinasani Tuwara ge puro tugata yari sero nowa.</VERS>
      <VERS vnumber="6">Zo nung Tuwara nagibo papatinasani tawingna nona eno dubo-dubo oko yao nona puro noiya awiya gosinasani“ nona na tewang” ayero sinoiya, nung amimene wau moni sayao-oko puro noiya ayero niya.</VERS>
      <VERS vnumber="7">Eyero kotumanene: Name tawingna etu kasa yewangne awiya name nona zo oko puro aune kasa yewangne. Deka ayero tawing doro babarinenane awiya nona zo oko puro babarinenane.</VERS>
      <VERS vnumber="8">Arare name nona minaore more mitai giro ganane teng yai nanene.</VERS>
      <VERS vnumber="9">Wau moni bainakamane nari sero nowa amimene etegaora getara dumarineya ara. Awong taungna nona susuwa giti auna dubo-dubo yero nete meko yero gera yarineya ara.</VERS>
      <VERS vnumber="10">Wau moni eno dubo-dubo yao mene pasena susuwa giti auna me tapunoiya. Emo ena mene wau moni eno dubo-dubo yero nasani Tuwara gera nagibo yangdoro baung demese yero nuka nuyetope dubo minao bainakama tapunowa ara.</VERS>
      <CAPTION vref="11">Paulo mene wini ge Timoti eno sena.</CAPTION>
      <VERS vnumber="11">Ning Tuwa Bayaura emo me yero nosa amimene nona ayao ine awiya awang se. Ayero nasani dubo pewa yaore nao aune, Tuwara nagibora nao aune, tumo diyaore, dubora monone, putoungne nao aune, borabora yero nao, awiya nina-una atu mitaise tau-tataware ye.</VERS>
      <VERS vnumber="12">Ayero tumo diyaora nao iwaing auna gewera yero neu. Nao me iwaing iniro puro neu. Tuwa Bayau mene nao me iwaing topetasese yunu nika nitope ayero yari sero emora augaora atu dopero tumo diyao nina-una susuwa keregasa nigiwa ara.</VERS>
      <VERS vnumber="13">Tuwa Bayau nung nona apakana naore aeno nao tapunoiya auna benaungna-ta, Kristo Yesu nung Pontias Pilatora benaungna atu dopero susuwa nuna keregaina awongto auna benaungna ge ewiya ning eno sana tau yae.</VERS>
      <VERS vnumber="14">Tuwara buro ning eno pugaiwa puro nosa awiya oko sisigai, nupema oko ye meko yae. Buro nina yasese sewa awiya etutero dipunasani neu Tuwa naname Yesu Kristo kasa yae.</VERS>
      <VERS vnumber="15">Kasa yaora be nuna awiya Tuwa Bayau yawa yawa yaora maung amimene pugainu diya mitoiya, arare nung gai teng yai aune kasa yariniya. Tuwa Bayau nung emo tuwara Tuwa; nung gitau yaora Gitau yao baina;</VERS>
      <VERS vnumber="16">nung mitao gege mitoiya, magayao ine teng oko ara; nung simao waegaore auna atu noiya auna mokora emo zo mene towaine yao teng oko; nung emo zo mene oko gosinoiya; nupema, emo zo mene nung gaine yao teng oko. Bowi yao putoungne nuna-una atu mitauna amimene mitao gege mitariniya ara. Yore.</VERS>
      <CAPTION vref="17">Emo wau moni ewezo puro nowa auna ge.</CAPTION>
      <VERS vnumber="17">Emo tawingna wau moni ewezo puro nowa aeno ge eyero tugata ye. Awong tawingna wau moni daigairo awiya eno taung nunae oko puro witaese. Tawingna wau moni awiya nona iyangyao gege. Mena sisigati noiya. Arare awong nona amaze oko tumo diyaese. Tuwa Bayau nung zamena-simena pugatinoi mininasani yawa yawa yero nasani yero nonane nung awiya gege tumo diyaese.</VERS>
      <VERS vnumber="18">Awong sasa depo yao yangdoro mono iwaingne buro yero nasani gera me daigairo tamae.</VERS>
      <VERS vnumber="19">Ayero nasani dubora wau me dowaya amimene poza nunae ine yero tau yero mitariniya. Ayero yai aune nao me awiya topetae.</VERS>
      <CAPTION vref="20">Ning buro nina diya yero baingti.</CAPTION>
      <VERS vnumber="20">O Timoti, Tuwara buro ning eno pugao awiya diya yero baingti. Ge piti gege me aung, emo ena mene puro nasani yazo nuna“ nigao bainakama” ayero sero nowa, awiya awang se.</VERS>
      <CAPTION vref="21">IGI NAMBA TU PAULO MENE TIMOTI ENO GAENA</CAPTION>
      <VERS vnumber="21">Emo ena mene ge auna desetiti nasani tumo diyaora nagibo yangdoro demese bamuwa. Tuwara mono iwaing mene ninae-ina atu mitaise.\id 2TI NT<style fs="super">0018</style>.4T ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h 2 TIMOTI\mt IGI NAMBA TU PAULO MENE TIMOTI ENO GAENA\ip\ it Paulo mene Roma nape atu bunao gare nupema toiro mitasani dubo kapaora be nuna nugu yenu giro igi ewiya buro-mani nuna Timoti eno gaena. Timoti nung Efeso dubu auna gitau yao yero nenu giro Paulo mene wini ge ena sinasani nung Tuwara gera tau yero naise sena. \it*</VERS>
    </CHAPTER>
  </BIBLEBOOK>
  <BIBLEBOOK bnumber="55" bsname="2TI">
    <CHAPTER cnumber="1">
      <VERS e="2" vnumber="1">Na Paulo. Na Yesu Kristora aposolo yero nona amimene igi ewiya mani iwaing nana Timoti ning eno gainena era. Tuwa Bayau mene Kristo Yesura iwaing eno nao me name eno pugari senu tauyena aeno nung aratamao nuna-una na puro aposolo buro pugainu nona ara. Tuwa Bayau Mama aune Tuwa naname Kristo Yesura-una atu bayao monone ao-diyaore mene kasaye nina-una gairo mitaise.</VERS>
      <CAPTION vref="3">Timotira-una atu tumo diyao me mitauna.</CAPTION>
      <VERS vnumber="3">Aya ewowo nana awong dubo dekaongka yero Tuwa Bayau sou yero butu nawe duwa mani nunae na deka ayero yero nona amimene dange Tuwa Bayau eno sero nona. Na be giti pingne warire isara ning kotupu nasani dange nung eno sero nona.</VERS>
      <VERS vnumber="4">Nao wina-yangdoti newangno ning na eno zi sasa aeno kotungno ning nupema gosinasani yawa yawa bainakama yari sero aratapunena.</VERS>
      <VERS vnumber="5">Tumo diyao me nina-una atu mitiya awiya maze kotupunena. Tumo diyao awiya ewowo bauno nina Loisto ai nina Yunis nunato-una atu mitauna amimene nina-ina atu mitoiya awiya gosinona.</VERS>
      <VERS vnumber="6">Aeno na kotumao nina nupema uwero sana nigi. Na wawong nana ziyo nina-ina atu pugaingwa Tuwa Bayau mene buro yaora putoung ning eno pugaina, awiya iyao moko pisinonane dang-dang yero kasa yero noiya ayero buro yaora putoung nina-ina atu mitiya awiya ye kasa yae.</VERS>
      <VERS vnumber="7">Ayero nasani eyero kotung: Tuwa Bayau nung Oweno pugatinasani timara yanenese sero oko pugaina. Name putoungne dubora monone dubora seminaore dema nanenese sero pugaina.</VERS>
      <VERS vnumber="8">Arare ning Tuwa naname-una bowi sero keregari yero meng gaore oko yase. Nupema na nung eno bunao emo yero nona, aeno meng gaore oko nase. Ning Tuwa Bayau mene putoung pugaina auna teng na aune dema Bowi Iwaing eno yero nasani yayara tame neu.</VERS>
      <VERS vnumber="9">Nune name kora yero dubu nuna pewa yao yero nanenese sero name yau sero puna. Awiya iwaing naname-una okowata, nuka nutope giginu mitina, arare mono iwaing nuna-una teng name eno ayero yena ara. Mono iwaing awiya gitau tawing oko kasayaore Kristo Yesura burora name eno pungna.</VERS>
      <VERS vnumber="10">Arata yeme zo Korayao Emo naname Kristo Yesu tawingna wosinu aune mono iwaing awiya kasa ye daung gaina. Nune magayaora putoung puro wosiro baingtiro nao me iwaing mitao gege mitao auna Bowi Iwaing awiya tugata yero nasani name eno keregairo puro pu daung gaina ara.</VERS>
      <VERS vnumber="11">Arare Tuwa Bayau mene na Bowi Iwaing tugata yao emo, o aposolo, o gipao emo yero nanese pugainu nona ara.</VERS>
      <VERS vnumber="12">Na aeno yayara tame nona ara. Ayero nasani meng oko gatinona. Na tumo didinona nung eno dubo etobe oko yero nona. Aung ara. Na eyero gosinona: Nung putoungne mene buro na eno pugaina, buro awiya teng diya nai be baina bumariniya ara.</VERS>
      <VERS vnumber="13">Ge iwaing ning eno gipewang, ge amimene nagibo patasese sao awiya gipinoiya, arare ge deka amaze ago nasani neu. Yesu Kristo tumo didinasani dubora mono pupunasani ge awiya iniro baingtiro neu.</VERS>
      <VERS vnumber="14">Oweno dubo naname-una atu noiya amimene ning soremai ge me Tuwa Bayau mene wawong naname-una pugairo diya yanenese sena, awiya etutero diya yasa nina-ina atu mitaise.</VERS>
      <CAPTION vref="15">Onesiforora ge.</CAPTION>
      <VERS vnumber="15">Otao mani nana Asia provinsra atu nauwa amimene apakana na yangdoro zanewa, awiya nigasa ara. Fizeloto Hemozeni awongto dema na yangduwato ara.</VERS>
      <VERS vnumber="16">Tuwara ao-diyao Onesiforora dubu auna atu mitaise. Maung nunae mene bunao emo na eno meng oko gao dubo iwaing yaora buro nauna.</VERS>
      <VERS vnumber="17">Nung Roma nape etu kasa yero na kau nasani nete aune ago na gigina.</VERS>
      <CAPTION vref="18">Ning Tuwara gorobo emo putoungne yero neu.</CAPTION>
      <VERS vnumber="18">Tuwa mene nigai be bainana atu nung Tuwara-una atu ao-diyao tamaise. Nung Efeso atu sou buro etoka oko yena, awiya nika nitope gigasa ara.</VERS>
    </CHAPTER>
    <CHAPTER cnumber="2">
      <VERS vnumber="1">O Mani nana, Kristo Yesu mene mono iwaing ning eno pungna, awiya puro nasani emo putoungne ye.</VERS>
      <VERS vnumber="2">Emo daigairo auna benaungna atu buro yasese sero sero gipero yewang buro awiya nasani emo ena ge dimaore nasani ge tugata yaora putoung puro nowa awong aeno burora susuwa nane ning eno gipewang deka ayero gipe emo amimene emo bauno ena gipae.</VERS>
      <VERS vnumber="3">Ning Kristo Yesura gorobo emo iwaing yero nasani yaya ning eno sao awiya teng dipunasani neu.</VERS>
      <VERS vnumber="4">Zo nung gorobo emo yero noiya awiya nung taungna buro susuwa giti awiya dema oko arase gairo puro nariniya. Nung gitau yao nuna mene buro nuna gai iwaing yaise aratapunoiya.</VERS>
      <VERS vnumber="5">Zo nung otao mani ena aune wina-zakita sumari nasani wina-zakita nono yero sumaese sao awiya teng ago yero sungno mani ena daigariniya awiya zuma nung eno pugarineya. Ora nung supunasani nono yero sumaese seseya awiya daigariniya, awiya zuma nung eno oko pugarineya.</VERS>
      <VERS vnumber="6">Emo zo nung ma nuna mene me iwaing iyaise buro tau-tataware yao yariniya amimene ma awiya gitau minaise sao mitiya.</VERS>
      <VERS vnumber="7">Ge sinena amaze gagausero gi. Tuwa nune dubo nina inai tauyai aune ge sinena auna susuwa giro baingtarinesa.</VERS>
      <VERS vnumber="8">Ning Yesu Kristo kotupunasani neu. Nung Dawidira sai zo mene magayaora atu seka yero iropuna. Bowi Iwaing nuna tugata yero nona amimene ayero sinoiya.</VERS>
      <VERS vnumber="9">Bowi Iwaing awiya eno yero nasani yaya bainakama tapunona. Ayero na pasena mani bunaine yeteya mitena era. Arata Tuwa Bayaura ge amaze oko bunewa.</VERS>
      <VERS vnumber="10">Arare yaya buro apakana awiya Tuwa Bayaura emo bauno gerao aeno yaya awiya dipunasani nona. Awong Kristo Yesura korayao aune simao waegaore mitao gege mitao awiya nao aune dema topetaese sero ayero yero nona.</VERS>
      <VERS vnumber="11">Ge eyero mitiya awiya me ara, Magayao nuna-una susumuwangne, arare nao nuna-una deka ayero susumarinenane.</VERS>
      <VERS vnumber="12">Yaya tapunasani oko tamaine yarinenane, awiya nung aune dema emo babuze yero diya yao buro yarinenane. Nung bewae yarinenane, awiya nung deka ayero name bewae yariniya.</VERS>
      <VERS vnumber="13">Sao tauyao naname iyang yariniya, aeno saineba sao tauyao nuna mene zo tau yariniya. Ge zo sero zo sero ayao awiya nuna-una oko mitiya.</VERS>
      <CAPTION vref="14">Tuwara buro-mani Tuwa Bayau mene gosinoi iwaing yero noiya auna ge.</CAPTION>
      <VERS vnumber="14">Dubu nina mene ge sinena amaze nuwegao eno, kotumao nunae uwe. Ayero nasani Tuwa Bayaura benaungna atu awong ge me aung piti aeno ge matu oko yaese sero se tauyae. Tani ge me aung piti gege aeno ge matu yao awiya nona iwaing zo oko tapunoiya. Tani ayao amimene emo ena ge matu yao nigitinowa awiya gera yariniya.</VERS>
      <VERS vnumber="15">Tuwa Bayau mene ning gai teng yaise putoungne nasani buro nina ye. Ayero yero nasani ge me susuware kere daung gatinasani nasa ge bowi amimene iwaing kawaing babai meng gao mene buro emo nina-una atu oko kasa yaise.</VERS>
      <VERS vnumber="16">Ora ge me aung piti gege aeno ge betaya giro ning ge awiya tema ye. Ge me aung amimene emo bauno yumai awong Tuwa Bayaura ge yangdoro nagibo mekora babarineya.</VERS>
      <VERS vnumber="17">Ge iwao ge sao nunae awiya oko tema yao yarinesa, awiya ge amimene bozo mena pusupuro bainakama yero noiya ayero yero niye gera yariniya. Emo ayao ine awiya Haimenio aune Failito ara.</VERS>
      <VERS vnumber="18">Awongto ge me yangdoro eyero sinowato, “Seka yero iropao awiya yemaoko kasa yena.” Ayero sero nowato emo bauno ena mene tumo diyao nunae besinowa.</VERS>
      <VERS vnumber="19">Arata Tuwa Bayau mene dubu nuna ibu ine pugaina amimene tau yero dopero mitoiya. Auna tame atu ge zo eyero gayao mitiya, “Tuwa mene dubu nuna gosinoiya.” Nupema ge zo eyero gayao mitiya, “Tuwara yazo puro yero nowa awong apakana nao meko awiya awang saese.”</VERS>
      <VERS vnumber="20">Emo wau monine auna gare atu au-tao gol silvare mene yao agege okowata, i mene-ta tawing mene yao awiya dema mitiya. Au-tao ena awiya bayau mitao zuma bainane. Arata ena zo zuma aung, augaora gerao ara.</VERS>
      <VERS vnumber="21">Arare zo nung emo bauno nagibo mekora yero nowa awong awiya awang sero nagibo mera nariniya amimene au-tao zuma bainane ine yariniya. Ayero yai garo maung mene nung gao yero puro nasani amimene buro iwaing susuwa giti yariniya ara.</VERS>
      <VERS vnumber="22">Mani seka mene nona susuwa giti aeno dubo-dubo yero nowa, nao ayao awiya awang se. Iwaing yaota tumo diyaota dubora mononeta yo iwaingne nao awiya nina-una atu kasa yero wisika saise tau ye. Awiya emo dubo nunae pewayao mene Tuwa arugatinowa awong aune dema tairo deka ayero ye.</VERS>
      <VERS vnumber="23">Dau ge-ta ge me aung piti gege sinasani nowa awong ayao awiya awang se. Ge me aung piti gege auna me awiya ge matu yao gege kasa yero noiya, awiya gosinosa.</VERS>
      <VERS vnumber="24">Tuwara buro emo mene ge matu yao awiya awang sao mitiya. Tuwara buro emo mene emo bauno apakana otao yaise. Nung ge be eo yaore gipaise. Nung eno meko yaya abena tini kapao oko pumaise.</VERS>
      <VERS vnumber="25">Nung emo bauno ge dao auna kotumao kora yari sero tugata yaise. Ayero yai Tuwa Bayau nigai teng yariniya, awiya awong dubo nunae darawa yero ge me giro baingtarineya.</VERS>
      <CAPTION vref="26">Be besugatinai aune pasena zamariniya.</CAPTION>
      <VERS vnumber="26">Ayero Sanda mene ge nuna dimaese geta nuna mene awong duna, bunao awiya kotumao zawagairo besarineya ara.</VERS>
    </CHAPTER>
    <CHAPTER cnumber="3">
      <VERS vnumber="1">Ning eyero nigi. Be aung yari sero nai aune yaya-biyaya noyao benaung giti kasa yariniya.</VERS>
      <VERS vnumber="2">Emo tani eyao ine yetugarineya: Awong nuka nuyetope gege kotupunasani depo yero narineya; awong wau moni eno dubo-dubo yarineya; awong taung puro wiwitinasani nuka nuyetope bowi yarineya; awong Tuwa aune emo ena aune awiya giro sero izarineya; awong ai maungna ge darineya; emo ena mene awong eno mono iwaing pumaya abena yo iwaing ge oko sarineya; awong Tuwa emo ena aune awiya ise-kaingse yarineya;</VERS>
      <VERS vnumber="3">awong dubora mono aung; awong yo iwaing aung, iwo wina-ye yao gege yero nasani narineya; awong ge bautara sao aune ge pasaore narineya; awong taung nuka nunae-una dubo-dubo yao awiya oko puro wosarineya; awong wo gorobo yao ine yero narineya; awong nona iwaing iwo yero nasani narineya;</VERS>
      <VERS vnumber="4">awong otao mani nunae awiya iwora waweng pugarineya; awong nagibo mekora atu diti guma yao mene yaine narineya; awong ge iwero nasani nuka nuye awiya gaya emo babuze yariniya; awong Tuwa Bayau okowata, tawingna nona aratapu nasani narineya;</VERS>
      <VERS vnumber="5">awong taung mene Tuwara ge nigao emo ine yero narineya, arata moko nunae mene zo ge me awiya gaya me aung yariniya ara. Awong ayao awiya naya giro ning kasupuro ewe neu.</VERS>
      <VERS vnumber="6">Emo dubu sinena auna ena mene saingtiro baungno dubu enana mani bauno kotumao aung awiya etegatinowa. Emo ayao amimene mani bauno ena pasenana mouyao meneta taungna dubo-dubo yao mene kotumao nunae sisigatinoiya, mani bauno awiya ge iwao nunae ago yaese etegatinowa ara.</VERS>
      <VERS vnumber="7">Bauno ayao amimene be giti ge susuwa giti nigari yero nasani ge me susuware auna susuwa oko giro baingtitinowa.</VERS>
      <VERS vnumber="8">Gitau Zanisto Zambris <NOTE type="study">+  3:8-9  Zanisto Zambris. Mosera dubu Izip tawingna atu nasani nauwa be aune Zanisto Zambris awongto amimene Fero soreuno kayangne goe isika aune yero nasani nauwito siya. Awongto Mosera putoung puro wosari sero tani putoungne ena yewito siya ara.</NOTE> awongto Mosera ge awang sewato, ayao ine awiya emo sinena amimene ge me susuware awiya awang sinowa ara. Kotumao nunae meko, arita tumo diyaora nagibo gipinowa awiya ge iwao gege ara.</VERS>
      <VERS vnumber="9">Zanisto Zambris auna ge iwao kasa daung yena, deka ayero ge iwao nunae-una susuwa kasa daung yai emo bauno apakana mene giro aung yarineya. Arare buro nunae-una me oko baina yariniya.</VERS>
      <CAPTION vref="10">Tau yero Tuwara ge puro nao auna wini ge.</CAPTION>
      <VERS vnumber="10">Arata nine mene zo te weso nana papatinosa. Ning ge tugata yao nana, nao nana, buro yao nana, tumo diyao nana, ao-diyao nana, dubora mono pumao nana, tau-tataware yao nana,</VERS>
      <VERS vnumber="11">iwora yaya-biyaya nana, auna nagibo papatinasani na ago nosa. Antiok napeta Aikoniam napeta Listera nape atu awong na dero kaputewa yaya mou yao baina tamuwang awiya gosinosa. Arata Tuwa mene saineba yaya apakana auna towang atu na sorena.</VERS>
      <VERS vnumber="12">Zo nung Kristo Yesura-una atu desetiro gera nagibo patariniya, awiya nuna-una atu dema iwora yaya kasa yariniya.</VERS>
      <VERS vnumber="13">Arata emo mekota ge iwao emo awong amimene emo ena etegatinowa abena etegatinowa ayero yero bautunete meko yero baingtarineya.</VERS>
      <VERS vnumber="14">Ora nine mene zo ge me susuware ning eno gipewang awiya iniro taka sero yero nosa, ge auna desetiro neu. Ge ana-una atu pumasi, awiya oko kau yero nosa.</VERS>
      <VERS vnumber="15">Susuwa ewiya dema giro baingtitinosa ara: Ning mani maingkore Tuwara ge dang amaze zazagairo nigiro ayero butunasani yero nosa. Ge amimene dubo naname waegai Kristo Yesu tumo didinasani nete ago iwaing yarinenane, auna putoung awiya ge buku dang auna atu mitiya.</VERS>
      <VERS vnumber="16">Tuwara ge gayao apakana awiya Tuwara Oweno mene keregainu gaewa kasa yena ara. Ge amimene ge me susuware name eno gipinoiya, duwa-dawa ge name eno sinoiya, name kora yero noiya, name etutero naora nagibo gipinoiya.</VERS>
      <CAPTION vref="17">Ning Tuwara ge me keregatinasani neu.</CAPTION>
      <VERS vnumber="17">Name Tuwa Bayaura emo dubu mene buro iwaing susuwa giti teng yero baingtanenese ge gayao auna putoung ayero mitoiya.</VERS>
    </CHAPTER>
    <CHAPTER cnumber="4">
      <VERS vnumber="1">Kristo Yesu nete ago kasa ye daung gairo Tuwa baina yero nasani emo bauno magayaore seka naore ge naname sai aung yariniya. Aeno na nuna benaungna aune Tuwa Bayaura benaungna atu sana nigi.</VERS>
      <VERS vnumber="2">Ning Tuwara ge tugata yero baingti. Ayero nasani emo ge nina aratamari neita oko aratamarinei, awiya saineba, gewera yero tugata ye. Emo dubo darawa yaese sero ge mene moko nunae uwe; pasena yaya giro duwa-dawa se; Tuwara nagibo me pataese dubo nunae uwe. Ayero nasani gipao buro nina bereya yao aung yero nasani neu.</VERS>
      <VERS vnumber="3">Nete be zo bumai aune emo ge iwaing nigaora bereya yai giro yangduwarineya. Awong ge iwaing yangdoro ge zo ewe nigaese yo dang-dang yai giro gipao emo ena yangtagairo pumaya ge aratapunowa awiya teng giparineya.</VERS>
      <VERS vnumber="4">Ayero nasani Tuwara ge me awiya bauta potero ungwe tutura ge me aung awiya iniro taka sarineya.</VERS>
      <VERS vnumber="5">Arata nine mene zo be giti kotumao nina ini tau-tataware yai nase; yaya-biyaya nina-una tame witariniya, arata tau ye; Bowi Iwaing tugata yaora buro awiya susuuno yao gege nasani neu; buro ge ning eno sao awiya yero besugai.</VERS>
      <CAPTION vref="6">Paulo buro nuna besugaora be nugu yena.</CAPTION>
      <VERS vnumber="6">Pirisa emo zawing pugao buro nunae yero nasani awang ou wainne zo awiya zawing ine yero Tuwa Bayau eno pugari sero maingko-maingko yasagati nema buro besugairo aune agewa apakana yasagatinowa aung yero noiya, ayero nao nana mene aung yari sero niya. Uritira babaora be nana nugu niya.</VERS>
      <VERS vnumber="7">Na wina-zakita supunawe besugatinasani Tuwa mene tano nana pugaina auna kasa nena. Bowi Iwaing tugata yaora buro na eno sao awiya yewang teng yero baingtina ara.</VERS>
      <VERS vnumber="8">Arare emo pewayaora ziyo simaora nona na eno sero worira dowao mitiya, awiya nete be bainana atu Tuwa nana nung zaz buro me gege yariniya amimene na eno pugariniya. Awiya na eno gege okowata, kasa yao be nuna aratapu nasani nowa awong aeno dema pugariniya ara.</VERS>
      <CAPTION vref="9">Besugaora ge.</CAPTION>
      <VERS vnumber="9">Ning mena ozaung-zaung nana-una bung.</VERS>
      <VERS vnumber="10">Dimas nung tawingna nona aratapu nasani na yangdoro Tesalonika nape baungna. Kresens nung Galata baungna, nupema Tito nung Dalimesia tawingna baungna.</VERS>
      <VERS e="12" vnumber="11">Tikikas awiya iyengtena Efeso nape babiya. Luka nata na aune dema noiya. Mak taungno sero dema bungputo. Nung burora na soremariniya.</VERS>
      <VERS vnumber="13">Bumari nete giro taung wori nana zo Troas nape atu Kapasra gare atu yangduwang awiya dema puro bung. Ayero buku nana pepa mene yao awiya pupunasani buku wo aingso mene yao awiya oko nuwegase. Awiya dema apakana puro bung.</VERS>
      <VERS vnumber="14">Alesanda nung bras mene nona yao emo amimene na eno tani meko daigairo yena, arare nete Tuwa mene ago auna abena nung eno pugariniya.</VERS>
      <VERS vnumber="15">Nung ge nanae daigairo puro wosina, aeno ning nika nitope nung umo yero baingti.</VERS>
      <VERS vnumber="16">Koto nana gitau kasa yena be aune otao zo mene gera na oko soreuna. Aung ara. Awong apakana na yangduwa ara. Pasena nunae awiya Tuwa Bayau mene oko kotumaise!</VERS>
      <VERS vnumber="17">Arata Tuwa mene na ge nuna tugata yero besugana emo Yuda oko apakana awong nigiro aung yaese na soreunu tau yero ge tugata yewang nigiwa. Nung ayero nasani na wo layonna bera atu sorero pungna ara.</VERS>
      <VERS vnumber="18">Tuwa nung na meko apakana auna atu sorero puro uriti mokora pugariniya.</VERS>
      <VERS vnumber="19">Na Priskato Akuila aune Onesiforora mani awiso awong arugatinena, awiya se nigae.</VERS>
      <VERS vnumber="20">Erasto nung Korinti nape atu yangduwang mitoiya ara. Trofimo nung yaya pungnu giro na nung Mailitas nape atu yangduwang mitoiya.</VERS>
      <VERS vnumber="21">Ning wito witaora be oko bumaore mena ozaung bung. Yubulas mene ning arugatiniya. Puden, Lainas, Klodia aune otao mani apakana awong amimene dema ning arugatineya.</VERS>
      <CAPTION vref="22">IGI PAULO MENE TITO ENO GAENA</CAPTION>
      <CAPTION vref="22">Korayao ge aune gao ge.</CAPTION>
      <VERS vnumber="22">Tuwa mene ititi nina aune dema naise. Tuwara soremao mene ninae-una atu mitaise.\id TIT NT<style fs="super">0018</style>. TI ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h TITO\mt IGI PAULO MENE TITO ENO GAENA\ip\ it Paulo mene igi ewiya buro-mani nuna Tito eno gaena. Tito nung Grik emo zo. Nung Paulo aune dema nawe dunu Paulo mene nung iyengtinu Krit gutura baungno Tuwara dubu atu nasani nauwa auna gitau yao yero nasani nauna. Atu naunu Paulo mene wini ge ena tugata yai Tuwara ge iniro taka saese sero igi ewiya gaena. Wini ge ewiya I Timotira ine ara. \it*</VERS>
    </CHAPTER>
  </BIBLEBOOK>
  <BIBLEBOOK bnumber="56" bsname="TIT">
    <CHAPTER cnumber="1">
      <VERS vnumber="1">Na Paulo mene ge ewiya gainena ara. Na Tuwa Bayaura buro-mani aune Yesu Kristora aposolo. Aposolora buro ge na eno sao awiya eyao era. Tuwa Bayaura gegeregao dubu auna tumo diyao naname mene kasa yero bainakama yaise, o nao mera ge me susuware awiya ganenese aposolo buro na eno senu nona ara.</VERS>
      <VERS vnumber="2">Tuwa Bayau nung ge iwao ge sao emo oko amimene gitau tawing oko kasa yaore nao me iwaing awiya name eno pugari sena, nao awiya pumari sero kotung-kotung nasani buro yero nona ara.</VERS>
      <VERS vnumber="3">Tuwa Bayau Korayao Emo naname mene be pugainu kasa yenu Bowi Iwaing nuna awiya keregaina. Bowi awiya tugata yanese sero wawong nana-una pugainu puro nasani tugata-magata yero nona ara.</VERS>
      <VERS vnumber="4">O Tito, na ge ewiya ning eno gainena. Tumo diyao naname dekaongka mitiya, awiya nane ning eno tugata yewang, arare ning mani nana me yero nosa. Tuwa Bayau Mama aune Korayao Emo naname Kristo Yesu nunato-una atu bayao monone mene kasaye nina-una gairo mitaise.</VERS>
      <CAPTION vref="5">Simai aune gitau yao emo auna ge.</CAPTION>
      <VERS vnumber="5">Buro agewa mitina awiya yero besugasese sero na ning Krit gutura atu yangduwang ara. Arare na ning tugata yewang deka ayero yero nasani simai napo sero pugairo pugairo baung.</VERS>
      <VERS vnumber="6">Zo nung emo baunona benaungna atu pasena aung noiya, o bauno dekaongka aune gege noiya, o mani awiso nuna mene Yesu tumo didinasani nowa, o mani awiso nuna mene tebe-tabe nao aung etutero nowa, o ge dao aung, emo ayao ine amaze simai pugai.</VERS>
      <VERS vnumber="7">Gitau yao zo nung Tuwa Bayaura buro diya yero noiya amimene emo baunona benaungna atu pasena aung naise. Ayero nasani ge dao aung, taung puro witao aung, ge dedunasani nao aung, tini kapao aung, ou tauyao yanakana minao aung, gorobo yero mani dao aung, wau moni eno dubo-dubo yao aung, ayero naise.</VERS>
      <VERS vnumber="8">Ayero nasani esewa kora yaise. Tani iwaing gege yari aratapu naise. Etutero naise. Nao iwaing ago yero nasani naise. Nao nuna-una semini nasani naise.</VERS>
      <VERS vnumber="9">Tuwara ge sero gipero ayero nonane, ge awiya poza tau-tataware yao ara. Ge amaze iniro taka sero naise. Ayero yero nasani nao me auna ge sero gipero ayero nasani emo bauno ato-buwato sai teng yariniya. Ora nung emo ge me puro wowosinowa auna ge puro wosai teng yariniya ara.</VERS>
      <CAPTION vref="10">Ge iwaora ge.</CAPTION>
      <VERS vnumber="10">Emo daigairo mene ge me oko ago yero nowa. Awong emo gitau yaora ge dero ge me aung piti gege awiya sinasani emo bauno etegatinasani yero nowa ara. Yuda emo daigairo mene ge nigao mene yaine nasani ge iwao ge ayero sinasani niye sisigatinowa.</VERS>
      <VERS vnumber="11">Emo amimene wau moni eno dubo-dubo yero nasani ge saine yao oko awiya sinasani emo bauno mani awisore usi-besi yero nowa. Emo ayao awiya be nunae de gazae.</VERS>
      <VERS vnumber="12">Krit emora-una atu emo kotumaore zo mene eyero sena, “Krit emo awong ge iwao emo. Awong gorobo wo ine. Awong timara yero nasani nona yanakana mininowa ara.”</VERS>
      <VERS vnumber="13">Ge awiya me ara, arare meba sena. Aeno awong Tuwa Bayaura ge me awiya iniro taka saese sero ning awong gona yero wini ge sero baingtiti nasani neu.</VERS>
      <VERS vnumber="14">Awong Yuda emora ungwe tutura amaze oko nigaese. Emo ge me yangdotinowa auna seminao ge awiya oko nigaese.</VERS>
      <VERS vnumber="15">Dubo pewayaore yero nowa amimene nona apakana awiya gosinowa iwaing yero noiya. Arata emo tumo diyao aung dubo beingtire yero nowa amimene nona apakana awiya gosinowa meko yero noi giro semininowa ara. Ayero yero nowa, noeno okowata, nigao nunae aune dubo nunae aune awiya meko gege yena.</VERS>
      <CAPTION vref="16">Emo bauno zazai auna ge.</CAPTION>
      <VERS vnumber="16">Awong eyero sinowa, “Nae Tuwa Bayau aune dema nonane.” Awong be mene ayero sero nowa, arata yao nunae mene Tuwa Bayau bewae yero nowa. Tuwa Bayau mene awong gosinoi meko yero noiya. Awong ge dao emo. Awong buro iwaing zo yao ine teng oko ara.</VERS>
    </CHAPTER>
    <CHAPTER cnumber="2">
      <VERS vnumber="1">Aeno nine mene zo nao mera ge mitiya auna teng sero gipero ayero ye.</VERS>
      <VERS vnumber="2">Awong eno eyero sero nasani neu. Emo zazai mene ou tauyao awiya yanakana oko minaese. Awong tani iwaing gege puro naya emo bauno mene gaya iwaing yaise. Kotumao iwaingne naese. Tumo diyao tau yaore naese. Dubora monone nasani gewera naese.</VERS>
      <VERS vnumber="3">Deka ayero bauno zazai eno eyero sero nasani neu. Tuwara ge bauno me yero naese. Awong ge pasao aung. Awong ou tauyao eno dubo-dubo oko yaese. Nao iwaing awiya gipinaese.</VERS>
      <VERS vnumber="4">Ayero nasani bauno taung seka awiya sero gipero ayaya ibono mani awiso nunae eno mono iwaing pupunasani naese.</VERS>
      <VERS vnumber="5">Bauno taung seka mene kotumao iwaingne naese. Awong pasena aung pewayero nasani ibu-garo nunae-una nona diya yero nasani mono iwaing pupunasani ibonona ge dimaese. Awiya emo ena mene Tuwa Bayaura ge izao eno, bauno taung seka mene ayero yero naese.</VERS>
      <CAPTION vref="6">Mani seka aune soumani auna ge.</CAPTION>
      <VERS vnumber="6">Mani seka eno ge deka ayero sinasa awong kotumao iwaing gege puro naese.</VERS>
      <VERS vnumber="7">Ning nika nitope buro iwaing apakana auna gitau yero nasani nasa ena mene buro nina awiya giro ning ago naese. Ning emo bauno ge tugata yari sero giro ge me gege sero gipero ayero ye. Ge iwao ge zo oko susumase. Tani iwaing gege kotupunasani gipao buro yero nasa emo bauno mene gosinaya iwaing naise.</VERS>
      <VERS vnumber="8">Ge iwaing gege sineu. Ayero nasa iwo mene name eno ge iwao ge ena sari yero ge kauyero giro yangdoro meng garineya.</VERS>
      <VERS vnumber="9">Soumani eno eyero sero nasani neu. Gitau yao nunae-una ge dipunasani naese. Sou buro iwaing yero baingtitinaya gitau yao nunae mene buro nunae giro awong aratapunae. Awong gitau yao eno ge abena oko saese.</VERS>
      <VERS vnumber="10">Awong gitau yaora nona ena awiya oko ugaing pumaese. Awong gitau yaora nona giro kora-makora yaya gitau yao mene awong gaya teng yae. Tuwa Bayau Korayao Emo naname auna ge bainakama yaise sero soumani mene buro apakana ayero yero nasani naese.</VERS>
      <CAPTION vref="11">Name pewa yero nasani be baina diya nanene.</CAPTION>
      <VERS vnumber="11">Tuwa Bayau mene tawing sero sero auna emo bauno sorero pumari sero mono iwaing nuna keregainu Yesu kasa yena ara.</VERS>
      <VERS vnumber="12">Mono iwaing nuna mene gipao emo naname ine yero nasani name eyero nanenese nagibo gipinoiya. Digara nao meko awiya puro pu ago gairo tawingna nona eno dubo-dubo yao awiya yangdoro tawing euna atu kotumao iwaing puro nasani Tuwa Bayaura buro iwaing-kawaing yero nasani nanenese nagibo gipinoiya.</VERS>
      <VERS vnumber="13">Name simao waegaore nuna kasa daung yaora be awiya diya yero nasani yawa yaware yero nonane. Tuwa Bayau bainakama aune Korayao Emo naname Kristo Yesu auna simao waegaore nunato aeno sinena ara. Be awiya kotupunasani ayero yero nasani nanene.</VERS>
      <VERS vnumber="14">Nung amimene name pasenana mokora atu sorari sero abena naname magayena ara. Nung name sayai dubu nuna gege yero nasani buro iwaing yari sero aratapu nasani nanenese sero name eno magayena.</VERS>
      <CAPTION vref="15">Tani iwaing gege yero nanene.</CAPTION>
      <VERS vnumber="15">Ge amaze sero gipero ye. Ning tauyero emo bauno ge tugata yero nasani burora putoung Tuwa mene ning eno pugaina auna teng awong gona yero wini ge sinasani neu. Ayero yero nasa emo zo mene ning oko yausemae.</VERS>
    </CHAPTER>
    <CHAPTER cnumber="3">
      <VERS vnumber="1">Ning dubo nunae uwero ge ewiya awong eno sero nasani neu. Awong gavman aune diya emo auna sou buro yero nasani ge nunae dipunasani naese. Ayero yero buro iwaing susuwa giti mitiya auna eo yero naese.</VERS>
      <VERS vnumber="2">Awong emo zo giro sero izaota ge matu yao awiya oko yaese. Awong yo-ozaore nasani wari be giti awiya emo bauno apakana eno mono pupunasani naese.</VERS>
      <VERS vnumber="3">Name deka ayero gitau dau mene yaine nasani ge dero naungwane. Sanda mene etegainu nagibo me yangdoro kotumao sisigairo dau yewangne ara. Ayero dubo-dubora susuwa benaung giti auna sou yero nasani ge bautara wina-se yero nasani kotumao meko wina-pung yero nasani naungwane. Emo ena name iwo yero nasani nauwa. Nupema name naka nametope iwo wina-ye yero nasani naungwane ara.</VERS>
      <VERS vnumber="4">Ayero nasani naungwane, aune Korayao Emo naname Tuwa Bayau auna dubo bayao monone kasa daung yenu</VERS>
      <VERS vnumber="5">nung name sorero pungna. Awiya name etutero nasani naungwane auna okowata, mono iwaing nuna eno name sorero pungna ara. Nung name saenu kasa yao sekawara kasa yewangne, Oweno mene nao sekawa name eno pugaina ara.</VERS>
      <VERS vnumber="6">Ayero yenu Tuwa Bayau mene Korayao Emo naname Yesu Kristo eno Oweno bereke gainu wosiro dubo naname-una atu sukuna.</VERS>
      <VERS vnumber="7">Awiya Tuwa Bayau mene mono iwaing nuna eno name pewayao ayero senu name nao me iwaing awiya tumo didinasani nete pumanenese sero ayero yena ara.</VERS>
      <VERS vnumber="8">Ge awiya ziwong tau-tataware yao ara. Arare emo bauno Tuwa Bayau tumo didinasani yero nowa amimene kotumao nunae buro iwaingna pugairo tau yero naese nine tau yero ge me amaze keregati nasani nasese sero sinena. Ge me amimene ge iwaing ara. Ge amimene emo bauno sorepunoiya.</VERS>
      <VERS vnumber="9">Arata ge eyao ine ami zo awang se. Ge susuwa aung auna ge matu oko yae. Taung puro witari sero aya-ewowo nunae-una yazo oko zazagae. Mosera sao tauyao ge eno gagausero wina-se oko yae. Ge ayao awiya awang se. Ge ayao amimene emo bauno oko sorepunoiya. Ge awiya sero tetere yero nowa ge auna me oko kasa yero noiya.</VERS>
      <VERS vnumber="10">Emo zo mene dubu gausari sero yai nung be dekaongkata etobe ayao gona yero wini ge sasa oko nigao yai giro puro pu bautara gai.</VERS>
      <VERS vnumber="11">Ning nigitinosa, emo ayao awiya nung nagibo me yangduna, arare buro yero noiya amimene pasena nuna awiya keregatinoiya.</VERS>
      <CAPTION vref="12">Besugaora ge.</CAPTION>
      <VERS vnumber="12">Na Atemas ta Tikikas iyengtana nina-una buro kasa yai giro ning mena ozaung bung. Ning Nikopolis nape atu na taung. Noeno okowata, na napo auna atu baungno nana wito iropaora be aung yariniya.</VERS>
      <VERS vnumber="13">Sao tauyao ge nigao emo Zinas aune Apolo awongto buro-mani babaetose nona nunato sosero kora yero pugai. Awongto nagibe atu nona kau yero erewawa yao eno.</VERS>
      <VERS vnumber="14">Nine gege okowata, emo mani naname awong amimene dema mono pumaora buro yero nasani nete mono pumaora susuwa gaese. Ayero yaya ena mene taungna soremao awiya kau yaya giro awong amimene bayao buro yaese. Tuwara ge awiya nunae-una atu me aung yoiye sero.</VERS>
      <CAPTION vref="15">IGI PAULO MENE FILIMON ENO GAENA</CAPTION>
      <VERS vnumber="15">Emo na aune dema yero nowa awong apakana amimene ning arugatineya ara. Tuwara gera name otao yero nowa awong awiya arugatinenane, awiya se nigae. Tuwara soremao mene ninae-una atu teng yero mitaise.\id PHM NT<style fs="super">0018</style>. PM ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h FILIMON\mt IGI PAULO MENE FILIMON ENO GAENA\ip\ it Paulo mene Roma nape atu bunao gare atu mitasani aune igi ewiya otao nunaFilimon eno gaena. Filimon, nung emo wau monine. Napo nuna awiya Kolosai. Tuwara dubu Kolosai nape atu nasani nauwa amimene garo nuna-una atu augatinasani nauwa. Paulo mene susuwa eyao eno igi ewiya gaena: Filimonna soumanizo yazo nuna Onesimo mene gitau Filimonna nona zo ugaing puro awang yerosungno baung Roma nape yena. Atu kasa yero nasani nawe Paulo taungno dubokapete gairo Tuwara ge nigao emo yena. Arare Paulo mene Onesimo nupemaFilimonna-una iyengtai babaise senu niginu giro igi ewiya gainasani Filimonmene Onesimona pasena awiya yangduwaise sena. Gaenu Onesimo mene igi ewiyapuro kapete gairo Filimonna-una baungna ara.\it*</VERS>
    </CHAPTER>
  </BIBLEBOOK>
  <BIBLEBOOK bnumber="57" bsname="PHM">
    <CHAPTER cnumber="1">
      <VERS vnumber="2">Nato igi ewiya Akipas aune bauno zo ge nigao otao nanato Apia aeno demagaitinenato ara. Nung nae aune dema Yesura gorobo emo mene yaine noiya. Yesura dubu garo nina-una atu augatinowa awong eno dema gaitinenato ara.</VERS>
      <VERS vnumber="3">Mama naname Tuwa Bayau aune Tuwa naname Yesu Kristo nunato-una atu bayaomonone mene kasaye ninae-una gairo mitaise.</VERS>
      <CAPTION vref="4">Paulo nung Filimon eno Tuwa Bayau eno dange sinasani isa sena.</CAPTION>
      <VERS e="5" vnumber="4">Ning Tuwa Yesu tumo didinasani dubu nuna eno dubora mono pupunosa, awiya nigitinona. Arare na isa saora bera atu ning kotupunasani Tuwa Bayaueno dange sero nona.</VERS>
      <VERS vnumber="6">Ning tumo diyao nina-una ge nigao otao nanae yero nosa. Arare tumo diyaonina mene kotumao iwaing ning eno pugai nona iwawaing Kristo mene name enopugatinoiya, awiya gasese isa sinona.</VERS>
      <VERS vnumber="7">Otao nana, ning Yesura emo dubu eno dubo iwaing yaora buro yero nosa, arare na dubora mono pumao nina eno dubo nana eo noi yawa yawa etoka okoyero nona.</VERS>
      <CAPTION vref="8">Soumani Onesimona ge.</CAPTION>
      <VERS vnumber="8">Buro yasese sao mitiya, awiya na Kristora be puro sana tauyaise sero tengeo yero satena.</VERS>
      <VERS vnumber="9">Arata saineba. Ning dubora mono pupunosa, arare na dubora mono eno tebayawa yawa nasani ge monone sane. Na emo zai Paulo na erawa. Be yeme ewiya naKristo Yesu eno bunao gare mitena amimene ning eno yawa yawa nasani sinenaera.</VERS>
      <VERS vnumber="10">Mani nana eno sinena. Na bunao gare mitasani nagibo me nung eno gipewangna ago yero noiya awiya na maung nuna ine yewang ara. Na Onesimo eno sinena.</VERS>
      <VERS vnumber="11">Nung gitau soumani nina yero nasani buro mitauna auna agewa gege nasaninauna. Arata yeme awiya nung buro nanao soga yao teng yero niya ara.</VERS>
      <VERS vnumber="12">Arare na nung iyengtena nina-una butuniya. Yo diyang nana nung ara.</VERS>
      <VERS vnumber="13">Na Bowi Iwaing eno nasani bunao gare mitena nung ning sorepunasani buronana yaise sorari kotupunena.</VERS>
      <VERS vnumber="14">Arata ning oko nigao aune nung sorari oko kotupunena. Mono pumaora burona eno yasese sinena awiya ato saora okowata, aratamao nina-una yasesesinena. <NOTE type="study">+  1:14  Mono pumao buro. Mono pumao buro awiya eyao era: Filimon mene soumani nunaOnesimo iyengtai nupema tera kapetegairo baungno Paulo soremaise sena.</NOTE></VERS>
      <VERS vnumber="15">Nung niye be maingkoka yangdunu niye nata nowa, awiya susuwa eeno tanowa. Tuwa Bayau mene nung nina-una kapetegairo ning aune dema nao gegenaise nigina.</VERS>
      <VERS vnumber="16">Gitau nung soumani gege ayero sinauwasa, arata yeme zo nung soumaninupema ge nigao otao naname ayero sarinesa. Na nung eno dubora monopupunona, arata nine mene zo nung taungna soumani nina nupema ge nigao otaonina yero nariniya awiya giro nung eno dubora mono baina pumarinesa.</VERS>
      <VERS vnumber="17">Ning na gasa otao nina yarinena, awiya nung giro aune“ Soumani okowata, Paulo era,” ayero se.</VERS>
      <VERS vnumber="18">Onesimo mene nona nina zo gera yenuta, o zo teba punuta, awiya yazo nunaawiya disero abena igira atu yazo nana gae.</VERS>
      <VERS vnumber="19">Na Paulo ara. Nane wawong nana mene ge ewiya gainena. Abena nuna awiyanane ning eno pugarinena. Arata abena nine na eno pugasese sao awiya zobainakama mitiya. Nao seka nina awiya dema abena nana niya. Arata abena naeno pugasese sao aeno oko sarinena.</VERS>
      <VERS vnumber="20">Otao nana, ning Tuwa kotupu nasani mani iyengtena butuniya awiya koraye. Ning Kristo kotupu nasani ayero yasa dubo nana iwaing yaise aratapunena.</VERS>
      <VERS vnumber="21">Ning ge dimao nina mitiya, awiya teng gosinasani ge ewiya ning enogainena. Ayero gosinasani nona yasese sesena awiya gege okowata, buro enaiwaing awiya dema susuuno yarinesa, awiya gosinena.</VERS>
      <VERS vnumber="22">Ora ge zo sana nigi. Awao masi zo na eno kora ye. Ayero sinena, noenookowata, niye na eno isa sinaya Tuwa Bayau mene nigai na ninae-unakapetegairo barinena, awiya tumo didinona.</VERS>
      <CAPTION vref="23">Besugaora ge.</CAPTION>
      <VERS vnumber="23">Epafara nung Kristo Yesu eno na aune dema bunao gare mitiya amimene ningarugatiniya.</VERS>
      <VERS vnumber="24">Soremao dubu nana Mak, Aristako, Dimas, aune Luka, awong deka ayero ningarugatineya.</VERS>
      <CAPTION vref="25">IGI HIBRU EMO ENO GAEWA</CAPTION>
      <CAPTION vref="25">Yesu mene Tuwa Bayaura ge name eno keregairo tugata yena.</CAPTION>
      <VERS vnumber="25">Tuwa Yesu Kristora soremao mene ninae-una atu mitaise.\id HEB NT<style fs="super">0018</style>. HE ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h HIBRU\mt IGI HIBRU EMO ENO GAEWA\ip\ it Igi ewiya Yuda emo ge nigao aeno gaewa ara. Arata emo awe mene gaeni, awiya name oko gosinenane. Eeno gaewa ara: Tairo nao seka Yesu mene puro buna amimene tairo nao matu Mose mene tauna awiya daigatiniya. Yesu mene sao tauyao ge Mose mene gaena awiya diungno besugainu aung yena. Noeno okowata, Yesu nung Tuwa Bayaura Mani me. Nung porofete aune angelo aune Mose aune dema daigatinasani Tuwa baina yero noiya. Nupema nung aung yao ine teng oko. Yuda emora pirisa dubu awiya nema mamagayero nowa. Arata Yesu mene zo nao gege noiya. Nung pirisa baina naname mene pasena naname disero baingtinu aung-kamore yena ara.<xref fscope="Gabu 11">Gabu 11</xref> mene tumo diyaora susuwa keregatiniya. \it*</VERS>
    </CHAPTER>
  </BIBLEBOOK>
  <BIBLEBOOK bnumber="58" bsname="HEB">
    <CHAPTER cnumber="1">
      <VERS vnumber="1">Tuwa Bayau mene gitau porofete eno ge benaung gitita nagibo susuwa giti awiya tugata naunu awong ewowo naname eno tugata nasani nauwa.</VERS>
      <VERS vnumber="2">Ora aung yaora be yeme eune zo nung Mani nuna senu name eno ge tugata yena. Mani nung nona apakana auna maung yero naise sena. Gitau Maung mene senu Mani amimene nona apakana yero aung yena.</VERS>
      <VERS vnumber="3">Mani mene asisi ine yero Tuwa Bayaura simao waegaore awiya naname-una pugatinoiya. Nung buro apakana Maung mene noiya deka ayero noiya, arare ge putoungne nuna mene nona apakana soganoi mitowa. Nune pasena disao buro yero besugairo aune witi uritira yero Tuwa Bayau putoungne auna wawong mera atu adungno mitoiya ara.</VERS>
      <CAPTION vref="4">Angelo awong wosao, arata Tuwa Bayaura Mani nung witao.</CAPTION>
      <VERS vnumber="4">Yazo bowire nuna mene angelora yazo bowire daigatinoiya, deka ayero nune angelo apakana daigatinoiya.</VERS>
      <VERS vnumber="5">Tuwa Bayau mene angelo zo eno eyero oko sena, Ning awiya Mani nana. Na yeme Maung nina nena. Nupema angelo zo eno eyero oko sena, Na Maung nuna yero narinena. Nung Mani nana yero naise. Tuwa Bayau mene ge awiya angelo zo eno oko sena. Nung Mani nuna eno sena.</VERS>
      <VERS vnumber="6">Nupema nung muwo Mani nuna tawingna iyengtari sero ge eyero senu gaewa, Tuwa Bayaura angelo dubu awong yazo nuna de ika naese.</VERS>
      <VERS vnumber="7">Angelo awong eno eyero sao ara, Nung angelo dubu nuna eno sinoi benaung nunae kapetegairo bisi ine yero nowa. Nung soumani dubu nuna eno sinoi benaung kapetegairo iyao ine yero nowa.</VERS>
      <VERS vnumber="8">Ora Mani nuna eno eyero sero gaewa, O Tuwa Bayau, Tuwa yero nao nina awiya tau-tataware yero mitao gege mitariniya. Ning dubu nina iwaing-kawaing diya nosa.</VERS>
      <VERS vnumber="9">Ning tani iwawaing yari ara tapunosa. A nasani tani meko yao awang yero nosa. Arare Tuwa, awiya Tuwa nina, nune ning gao nasani yawa yawa bainakama nina-una atu kasa yaise ning kara puro uweri ning eno suwena. Awiya otao mani nina yazore aeno suwaese sao awiya daigati nasani bainane ning eno suwena.</VERS>
      <VERS vnumber="10">Ge zo nung eno eyero sero gaewa, O Tuwa, ning tawing yasa. Nupema uriti awiya wawong nina mene yasa.</VERS>
      <VERS vnumber="11">Arare uritire tawingne sisigarineyato, arata nine mene zo nao gege narinesa. Taung wori aso yero nowa deka ayero uritire tawingne aso yarineyato.</VERS>
      <VERS vnumber="12">Taung wori aso ine yayato nine wiwing yarinesa. Uritire tawingne ewe yarineyato, arata nine mene zo ewe oko yarinesa. Nosa deka ayero narinesa. Nao nina oko aung yariniya.</VERS>
      <VERS vnumber="13">Tuwa Bayau mene angelo zo eno eyero oko sena, Ning buro wawong me nana-una atu adungno mitasa na iwo dubu nina awiya benaung nina-una pugana te paka yero isi yase. Ge awiya angelo zo eno oko sena. Nung Mani nuna eno sena.</VERS>
      <CAPTION vref="14">Tuwa Bayau mene name kora noiya, awiya nona bainakama ara.</CAPTION>
      <VERS vnumber="14">Angelo awong nona noiye? Awong Tuwa Bayaura soumani dubu gege. Emo bauno Tuwa Bayau mene sorero pumari sena awiya soremaese iyengtitinoiya ara.</VERS>
    </CHAPTER>
    <CHAPTER cnumber="2">
      <VERS vnumber="1">Arare ge nigiwangne awiya yangdoro wang ine yero darasero babonine sero, name ge awiya iniro tau-tataware yanene.</VERS>
      <VERS vnumber="2">Gitau angelo mene Tuwa Bayaura be yero sao tauyao ge puro bumuwa, arare emo bauno ge awiya yausepunauwita dedunauwa awiya abena nuna tapunasani nauwa ara.</VERS>
      <VERS vnumber="3">Arare name yeme korayao bainakama auna ge awang sanane Tuwa Bayau mene abena pugai name nono yero daigarinenine? Name daigao ine teng oko ara. Noeno oko, ge awiya angelo wosao mene oko, Tuwa Yesu mene nung nuka nutope gitau keregaina. Keregainu dawong me nunae mene nigiwa amimene name eno sero butunawe duwa gigiwangne me yena.</VERS>
      <VERS vnumber="4">Tuwa Bayau nung nuka nutope ge awiya ganane me yaise sero tani putoungne benaung giti nasani Owenona buro benaung giti awiya aratamao nuna-una zuma aung bono yenu pumuwangne.</VERS>
      <CAPTION vref="5">Yesu nung angelo dubura wese ine yero nasani nauna.</CAPTION>
      <VERS vnumber="5">Tawing zo ago kasa yariniya auna ge sanene. Tuwa Bayau mene tawing awiya angelo mene diya yaese oko sena.</VERS>
      <VERS vnumber="6">Auna ge emo zo mene keregaina awiya eyero gaewa mitiya era, Nae emo ewiya nono yao ing ayero sero kotupunosi? Nae emo wosao ewiya nono yao ing ayero sero diya nosi?</VERS>
      <VERS vnumber="7">Nae angelo dubura wese yero nanenese sasa. Ning nae emo tuwa ine waegaore yazo bowire mene simasa emo tuwa ine yewangne.</VERS>
      <VERS vnumber="8">Ayero nasani nona apakana auna maung yanenese te nanae-una wese atu pugasa ara. Ge gayao zo ayero mitiya. Tuwa Bayau nung nona apakana emora wese pugari sena, amaze gagausi nasani okowata, zere tutupore ayero diriyegari sena. Ora be yeme ewiya nona apakana emora wese atu dubure gurutu yao awiya oko gosinonane.</VERS>
      <VERS vnumber="9">Arata name Yesu nung emo yazore simao waegaore puro noiya awiya gosinonane. Tuwa Bayaura mono iwaing mitiya, arare Yesu mene emo bauno apakana aeno magayaise sero Tuwa Bayau mene nung name ine yero angelo dubura wese ine yero naise sena. Aeno ayero nasani magayaora atu yaya tauna.</VERS>
      <CAPTION vref="10">Yesu nung name metamani nuna ayero sari sero nete meng oko gaina.</CAPTION>
      <VERS vnumber="10">Tuwa Bayau mene yazo bowire nuna eno nona apakana yena. Nung amimene Yesu mene mani awiso daigairo yumai simao waegaore nuna-una atu kasa yanenese sero korayao emo naname amimene yaya taungno aune gitau yao yaise senu teng yena.</VERS>
      <VERS vnumber="11">Yesu mene name saenu Tuwa Bayaura dubu yewangne, arare name Yesu aune Maung naname dekaongka gege ara. Aeno Yesu mene name eno“ metamani nana” ayero sari sero nete meng oko gaina.</VERS>
      <VERS vnumber="12">Ge nuna eyero gaewa mitoiya, O Tuwa Bayau, na yazo bowire nina metamani nana eno keregairo tugata-magata yarinena. Na dubura towang atu yere gapunasani ning bowi yarinena.</VERS>
      <VERS vnumber="13">Nupema zo eyero sena, Na dema Tuwa Bayau tumo didinasani narinena. Deka aine zo era, Ewiya gipu! Na mani awiso Tuwa Bayau mene na eno pugaina aune dema nenane ara.</VERS>
      <CAPTION vref="14">Yesu nung name ine yena, aeno nung name sorepunoiya.</CAPTION>
      <VERS vnumber="14">Name mani awiso nuna mene tawing taung puro nonane, aeno nung tawing taung puro wosiro buro kasa yero name ine yena. Ayero magayao nuna mene magayaora maung Sanda auna putoung dai aung yaise nung tawing taung puro kasa yena.</VERS>
      <VERS vnumber="15">Emo bauno magayao awang nasani nauwa awong amaze magayaora awang yao mene bunenu be giti mitauwa, awong awiya besari sero ayero yena.</VERS>
      <VERS vnumber="16">Nung angelo soremari sero awong ine oko yena. Nung tawing emo yero Abrahamna saisibuna name sorepunoiya ara.</VERS>
      <VERS vnumber="17">Arare nung metamani nuna ine yaise sao ara. Nagibo zo oko mitauna. Aeno Yesu nung pirisa baina iwaing, ao-diyaore, ge dimaore, yero nasani Tuwa Bayaura ditira atu zawing pugao buro yero nasani emo bauno meko naname disari sero ayero yena noiya.</VERS>
      <CAPTION vref="18">Yesu nung Mosera witao.</CAPTION>
      <VERS vnumber="18">Etegao nuna-una kasa nauwa nung nuka nutope yaya tapunasani nauna, aeno nung name etegaora atu sorero pumaora putoung mitoiya auna teng name sorepunoiya ara.</VERS>
    </CHAPTER>
    <CHAPTER cnumber="3">
      <VERS vnumber="1">Ge nigao otao mani nana, niye dema uritira gerao, arare name kotumao puro pu Yesura-una gairo ge nuna sanene. Nung amimene ge iniro taka-takamo sero nonane auna aposolo buro aune pirisa bainana buro dema noiya.</VERS>
      <VERS vnumber="2">Mose mene Tuwa Bayaura gare atu nasani ge teng dipunasani nauna.</VERS>
      <VERS vnumber="3">Garo yao emora yazo bowire mene garora yazo bowire daigatinoiya, deka ayero Yesura yazo bowire mene Mosera yazo bowire daigatinoiya.</VERS>
      <VERS vnumber="4">Garo apakana awiya maungne. Nupema Tuwa Bayau nung nona apakana auna maung.</VERS>
      <VERS vnumber="5">Mose nung Tuwa Bayaura gare atu nasani ge dimao emo yero nauna. Ayero nasani ge ago kasa yari nauna, ge awiya ganane me yaise sero gitau otu sinasani soumani ine yero nasani nauna.</VERS>
      <VERS vnumber="6">Arata Kristo mene zo nung soumani oko, nung Maungna Mani me yero nasani Tuwa Bayaura garo diya nasani noiya. Garo nuna awiya name ara. Awiya susuwa aung okowa. Nona name eno pugari senu tauyena awiya kasa yaise sero iniro taka-takamo sero nasani tau yero narinenane, awiya garo nuna o dubu nuna yarinenane.</VERS>
      <CAPTION vref="7">Isreli emo Tuwa Bayau yangdoro dero detero nauwa ayero oko yanene.</CAPTION>
      <VERS e="8" vnumber="7">Arare Oweno mene ge eyero sena awiya niganene: Gitau Tuwa Bayau mene eu yanawira atu Isreli emo gaero gari sero ge senu awong ge dewa. Arare Tuwa Bayau mene yeme ge niye eno sariniya, awiya deka ayero oko yepu.</VERS>
      <VERS vnumber="9">Aya-ewowo ninae awong eu yanawira atu na gaero gari nauwa na awong eno tani iwaing nawe duwang dawang 40 aung yena.</VERS>
      <VERS vnumber="10">Awong na gaero gari yewa gigiwang meko yenu tini kapenu giro awong eno eyero sewang, “Awong dubo nunae be giti sisigati nasani yero nowa ara. Awong nagibo nana zo za oko giro baingtiwa.”</VERS>
      <VERS vnumber="11">Na aeno tini kapenu sao tauyao ge nana eyero sewang, “Awong oregao nana-una zo za oko towarineya.” Ayero sewang ara.</VERS>
      <VERS vnumber="12">Otao mani nana, ninae-una zo nung Tuwara ge awang sinasani tumo diyao aung kotumao meko puro Tuwa Bayau putoungne awiya yangduwowi sero, diya wina-ye nasani neupu.</VERS>
      <VERS vnumber="13">Ayero niye wari be giti awiro gorata ogora be mitao gege mitariniya teng soga wina-ye yepu. Mekora etegao mene ninae-una atu emo zo ato sai nung Tuwa yangdoro bauta potoiye sero.</VERS>
      <CAPTION vref="14">Isreli emora susuwa giro awang yanene.</CAPTION>
      <VERS vnumber="14">Name Kristora ge awiya zayero gitau nung tumo diwangne, tumo diyao awiya iniro baingtiti nasani puro nete magayarinenane, awiya name Kristo aune dema nona ipu ewa-gaewa yao pumarinenane.</VERS>
      <VERS vnumber="15">Ge gayao susuwara atu gigenane awiya nupema ganene, Tuwa Bayau mene yeme ge niye eno sariniya, awiya ena mene nigiro dero detero nauwa aine oko yepu.</VERS>
      <VERS vnumber="16">Awong nami mene ge nuna nigiro dewi? Awiya zo ewe mene okowata. Mose mene gitau yenu Izip tawingna atu bumuwa, emo bauno dubu apakana amimene ayero yewa ara.</VERS>
      <VERS vnumber="17">Arata awong namaze Tuwa Bayau mene giginu meko naunu dawang 40 aung yeni? Awiya pasena nasani eu yanawira atu mamagayewa awong aeno ayero yena.</VERS>
      <VERS vnumber="18">Ayero sao tauyao ge eyao sena awiya emo dubu na eno seni? Awong oregao masi nana-una zo za oko towarineya. Awong ge nuna dedunasani nauwa aeno sena ara.</VERS>
      <CAPTION vref="19">Oregao masi nuna-una towanenese sao ara.</CAPTION>
      <VERS vnumber="19">Arare eyero gosinonane ara: Awong nung tumo oko diyao yewa, aeno awong oregao masi nuna-una towaine yao teng oko yewa.</VERS>
    </CHAPTER>
    <CHAPTER cnumber="4">
      <VERS vnumber="1">Aya-ewowo mene oregao masi nuna-una oko towao yewa. Ora towanenese sao tauyao ge kara mitiya, arare ge bowi amaze oko aung yaore ninae-una zo mene oko towao mene yaine yoiye sero, awang yanene.</VERS>
      <VERS vnumber="2">Ge bowi awiya aya-ewowo naname mene nigiwa, deka amaze nigiwangne ara. Awong ge awiya nigiro oko tumo diyao nasani nauware, aeno nunae-una me aung yena ara.</VERS>
      <VERS vnumber="3">Name ge nigiro tumo didinonane amimene oregao masi nuna-una toitinonane ara. Nung emo tumo diyao aung aeno eyero sena, Na awong eno tini kapenu sao tauyao ge eyero sewang, “Awong oregao masi nana-una zo za oko towarineya.” Ayero sewang ara. Awiya oregao masi nuna emo bauno eno sosenu mitauna aeno okowata, awong ge nuna nigiro oko tumo diyao yewa aeno ayero sena. Be nung tawing yena aune nona apakana yero aung yero aune oregao nuna dema pugaina.</VERS>
      <VERS vnumber="4">Arare wari be namba 7 auna ge zo eyero sena, Tuwa Bayau nung nona apakana yero besugairo wari be namba 7 aune oregaina.</VERS>
      <VERS vnumber="5">Arare ge susuwara atu gigenane awiya eyero sena, Awong oregao masi nana-una zo za oko towarineya.</VERS>
      <VERS vnumber="6">Ayero emo ena mene oregao masi nuna-una towao auna nagibo awiya mitiya, arata gitau towaora ge bowi nigiwa amimene awang sinasani oko towao yewa giro Tuwa Bayau mene</VERS>
      <VERS vnumber="7">be zo nupema pugatinasani be awiya“ yeme” ayero sena ara. Ge ika atu gigenane, ge awiya ago agomo dawang daigairo aung yenu aune Dawidira bera pugainu eyero sena, Tuwa Bayau mene yeme ge niye eno sariniya, awiya dero detero oko neupu.</VERS>
      <VERS vnumber="8">Yosua mene Isreli emo ena gitau nasani oregao masi me tawingna etu tamati siya, awiya Tuwa Bayau mene ago be zo auna ge oko satiya.</VERS>
      <VERS vnumber="9">Aeno eyero ganene. Oregao masi name eno senu mitoiya. Tuwa Bayau mene be namba 7 aune oregaina, oregao deka ayero emo dubu nuna name eno sosenu mitoiya.</VERS>
      <VERS vnumber="10">Arare Tuwa Bayau mene buro besugairo oregaina, deka aine emo zo Tuwa Bayaura oregao masira towariniya amimene buro yangdoro oregariniya.</VERS>
      <CAPTION vref="11">Tuwa Bayaura ge awiya iwi ine.</CAPTION>
      <VERS vnumber="11">Arare naname-una zo mene emo ge daora nagibo patiwa deka auna patiro sisigoiye sero, oregao masi nuna-una towari sero tau-tataware yanene.</VERS>
      <VERS vnumber="12">Noeno oko, Tuwa Bayaura ge awiya nao putoungne. Nung buro yao gege noiya. Di nuna awiya iwi di yore bautare auna di daigatiniya. Ge amimene iwi ine yero baungno ititire dubore gausinoiya. Ge amimene iwi ine yero wetura susumao kapero batagatinoiya. Nupema wetu kapinoi wetura weingsa kasa daung noiya. Ayero nasani dubora kotumao aune aratamao auna susuwa keregatinoiya.</VERS>
      <VERS vnumber="13">Nona yena auna zo mene Tuwa Bayaura diti mokora atu pungyao ine oko mitoiya. Diti moko nuna-una atu nona apakana awiya daung mokera wori aung mitoiya. Arare nuna-una atu ge buro yarinenane ara.</VERS>
      <CAPTION vref="14">Yesu nung pirisa baina naname.</CAPTION>
      <VERS vnumber="14">Pirisa naname baina zo mitoiya, nung witiro uriti mokora toiro mitoiya, nung Yesu Tuwa Bayaura Mani ara. Nung pirisa naname yero mitoiya, arare tumo diyao naname be mene keregatinonane, awiya iniro taka-takamo sanene.</VERS>
      <VERS vnumber="15">Ayero pirisa naname baina nung name iyang yero nonane giro name giro diti ewe oko noiya. Naname-una etegao kasa yero noiya, deka aine nuna-una etegao benaung giti kasa yero nauna, arata nung etegaora atu iyang yero pasena zo za oko yena.</VERS>
      <CAPTION vref="16">Yesu nung yaya buro nenu Tuwa Bayau mene nung pirisa baina pugaina.</CAPTION>
      <VERS vnumber="16">Arare yaya zo mene naname-una atu kasa yai giro Tuwa Bayau name soremari sinoiya amimene name ao-didinasani name soremaise sero name nuna benaungna atu awang yao aung, dubo eo yaore kasa nasani nanene.</VERS>
    </CHAPTER>
    <CHAPTER cnumber="5">
      <VERS vnumber="1">Tawing emo naname-una atu pirisa babuze tapunowa kasayero mitowa auna susuwa awiya eyao era. Nung emo dubu nuna eno Tuwa Bayaura benaungna atu kasa nasani zawing pugaise nupema pasena disari wora yu pugaise Tuwa Bayau mene nung pupunoiya.</VERS>
      <VERS vnumber="2">Pirisa ayao awiya nung tawing emo gege ware etegao nuna-una atu dema kasa yero nowa. Susuwa aeno nung emo Tuwara nagibo sisigairo nowa, arita emo ena gitau Tuwara nagibo yangdoro baung demese yewa awong awiya teng kora yero noiya ara.</VERS>
      <VERS vnumber="3">Nung emo iyang yao ware aeno emo enana pasena auna gege oko, pasena nuna eno dema zawing pugaise sao ara.</VERS>
      <VERS vnumber="4">Buro baina awiya emo zo mene kotumao nuna-una atu oko puro yariniya. Emo Aron nung Tuwa Bayau mene pirisa buro nung eno senu aune buro pungna, deka ayero Tuwa Bayau mene emo zo puro pirisa buro nung eno sai aune teng yariniya.</VERS>
      <VERS vnumber="5">Aeno Kristo nung deka ayero nung nuka nutope taung puro wiwiti nasani pirisa baina oko yena. Awiya Tuwa Bayau mene ge ewiya nung eno sena amimene buro awiya nung eno pugaina. Ning awiya Mani nana. Na yeme Maung nina yero nona.</VERS>
      <VERS vnumber="6">Ayero ge zo eyero sena, Nine pirisa buro Melkisedek mene yena auna teng yasa. Pirisa buro awiya ayero nasani nao gege narinesa.</VERS>
      <VERS vnumber="7">Yesu nung tawingna atu nasani nauna be aune Tuwa Bayau Maung nuna mene nung magayaora atu sorero pumaine yao teng, nung aeno isa sinasani zire-buware bainakama yena. Ayero nasani Tuwa Bayaura aratamao kasa yaise aratauna. Ayenu Tuwa Bayau mene nigina ara.</VERS>
      <VERS vnumber="8">Nung zo Tuwa Bayaura Mani yero naunata saineba, yaya buro nasani ge dimaora susuwa giro baingtina ara.</VERS>
      <VERS vnumber="9">Nung yaya buro yenu nao nuna teng yero baingtinu nung korayao mitao gege mitao auna maung yena. Anasani korayao awiya ge nuna dipunowa aeno pugatinoiya.</VERS>
      <VERS vnumber="10">Nung amimene pirisa baina yero Melkisedek ine yero naise Tuwa Bayau mene sena ara.</VERS>
      <CAPTION vref="11">Name mani wuire ine oko yero nanene.</CAPTION>
      <VERS vnumber="11">Arare ge nuna-una susuwa daigairo nibamu awiya mitiya, arata niye kotumao ninae awiya mani mamanina ine, arare nae niye eno ge tugata yari sero nasani gosinenane mou niya ara.</VERS>
      <VERS vnumber="12">Niye be imoko-kaungkaung ge nigiro butunowa amimene ena gipaya teng yatiya. Arata niye gipao emo yao ine teng oko. Zo mene niye eno Tuwa Bayaura ge poza nibamu awiya nupema gipai teng yariniya ara. Niye kotumao tauyao puro nawe yangdoro nupema mani wuire ine yero neya, arare niye ma tauyao minao teng oko ara. Aming gege minao ine teng yero nowa ara.</VERS>
      <VERS vnumber="13">Aming mininowa awong ayao eno mani wuire ayero sarineya. Deka ayero ena mene aming mininasani pewayaora ge ou kuru ine awiya nono nono yero nigiro baingtarinei?</VERS>
      <CAPTION vref="14">Tuwa Bayau yangdoro baingtiro aune dubo darawa yao ine oko mitiya.</CAPTION>
      <VERS vnumber="14">Ma tauyao awiya babuzera gege. Deka ayero ge ou kuru ine awiya Yesura emo me auna ara.</VERS>
    </CHAPTER>
    <CHAPTER cnumber="6">
      <VERS vnumber="1">Arare Kristora ge auna poza pugaingwane mitoiya, ge awiya oko sero sero yanene. Name zayaora ge auna tame dopero Kristora emo me yanene. Name garo sekawa yari sero garora ziwong pugairo zokero pugairo zokero ayero nonineta? Aung ara. Deka ayero name gera poza oko sero sero yanene. Na gera poza emaze sinena: dubo darawa yero nao matu yangduwao-ta, Tuwa Bayau tumo diyao-ta,</VERS>
      <VERS vnumber="2">ge ou suwao-ta, wawong ziye pugao-ta, magayaora atu seka yero iropao-ta, pasenana abena tamao gege tamao, auna ge nupema oko sero sero yanene.</VERS>
      <VERS vnumber="3">Tuwa Bayau mene nigai teng yai giro Kristora emo me yanene.</VERS>
      <VERS vnumber="4">Emo Tuwa Bayaura waegao mene dubo nunae waegainu dubo gatenu uritira ma miniro gigiwa, o Oweno nunae-una wosina,</VERS>
      <VERS vnumber="5">nupema Tuwa Bayaura ge gigiwa iwaing yenu be iwaing bumariniya auna putoung giro yawa yawa yewa, emo ayao amimene ge yangdoro baingtarineya,</VERS>
      <VERS vnumber="6">awiya awong dubo nupema darawa yao ine teng oko. Noeno oko, awong ayero nasani Tuwa Bayaura Mani kotumao nunaeuna atu nupema i pasaora dedunasani emo bauno mene nung izaese yarineya. Awong amimene dubo darawa yao ine oko mitiya.</VERS>
      <VERS vnumber="7">Arare na nona zora pugairo sana gipu. Tawing zo wa ozaung-zaung didinoi bebeta noi emo mene urero morero nowa tawing amimene awong eno mare zawing puzawing gire tamariniya, awiya tawing auna atu Tuwa Bayaura gao me kasa yariniya.</VERS>
      <VERS vnumber="8">Arata tawing amimene mawe angsi giginone gege gayariniya, awiya Tuwa Bayau mene waru yariniya. Ayero yai pugaya iyao mene awariniya.</VERS>
      <CAPTION vref="9">Tuwara ge iniro taka-takamo sanene.</CAPTION>
      <VERS vnumber="9">Otao mani, nae ge sinenane awiya niye gera yarineya awiya gosinasani oko, Tuwa Bayaura korayao me iwaing tamarineya, ayero gosinasani sinenane ara.</VERS>
      <VERS vnumber="10">Tuwa Bayau nung nao iwaing gege name eno yero noiya. Arare niye nung eno emo mani nuna sorepu nasani awong eno mono pumao buro putoungne yero nowa, arare awiya nono yero nuwegariniye? Aung ara.</VERS>
      <VERS vnumber="11">Niye eyero yaese ara tapunonane. Niye apakana tumo diyao ninae me kasa yero mitao gege mitai be aung yaise sero teng deka ayero putoungne neupu.</VERS>
      <VERS vnumber="12">Ayero yarineya, awiya niye bereya yao aung Tuwara emo ena tumo diyaore nasani nona name eno pugari senu tauyena awiya diya yaora bereya aung nasani topetitinowa, nagibo nunae deka awiya patarineya.</VERS>
      <VERS vnumber="13">Tuwa Bayau mene sao tauyao ge zo Abraham eno sari sero emo zora benaungna sai tau yaise emo zo nung ine aung giro nuna-una pugairo senu tauyena ara.</VERS>
      <VERS vnumber="14">Ayero nasani eyero sena, Na ning gao yana saisibuna nina wisika sarineya.</VERS>
      <VERS vnumber="15">Ayero senu Abraham nung sao tauyao ge auna diya bereya aung nawe me puna ara.</VERS>
      <VERS vnumber="16">Name emo mene ge naname sanane tauyaise sero emo baunona benaungna ayero sinonane tauyero noiya. Ayero noiyare yangduwaota puro wosao ine teng oko.</VERS>
      <VERS vnumber="17">Arare Tuwa Bayau mene eyero kotuna, “Emo sao tauyao ge nana-una me pumaese sewang, awong eno tani yari sinena auna ge sana awong dubo etobe yowi sero, na sao tauyao ge nana soga nasani na naka natope ge memoko sana tau yariniya.” Tuwa Bayau mene ayero kotungno yena ara.</VERS>
      <VERS vnumber="18">Tuwa Bayau nung ge oko iwinoiya amimene ge tauyao etobe awiya naname-una atu pugairo sena. Arare name meko yangdoro awang yero baungno nuna-una degene uno nonane amimene ge etobe awiya nigiro tau yero nona name eno pugari senu tauyena auna ge awiya iniro taka-takamo sanenese ayero sena ara.</VERS>
      <VERS vnumber="19">Arare nona name eno pugari senu tauyena auna ge mene dubo naname auna angga ine yero noiya. Angga awiya tau-tataware yao. Nung gauno baingtao, batagao ine teng oko. Noeno oko, angga amimene ibu mokora atu mo gazao auna bautara atu mitoiya ara.</VERS>
      <CAPTION vref="20">Melkisedekra susuwa.</CAPTION>
      <VERS vnumber="20">Na ibu moko emaze sinena. Yesu nune gitau nasani name eno toi uritira mokora yena. Nung Melkisedek ine yero pirisa baina yero nao gege noiya ara.</VERS>
    </CHAPTER>
    <CHAPTER cnumber="7">
      <VERS vnumber="1">Melkisedek nung awiya Salem napora emo tuwa, nupema nung Tuwa Bayau bainakama auna pirisa ara. Abraham mene baungno napo enana emo babuze ena dero aung-kamore yero kapetegairo butunenu nung amimene baungno nagibe atu taungno gao yena.</VERS>
      <VERS vnumber="2">Ayero yenu Abraham mene iwora nona sorero pungna awiya gagausero dubu wawong etobe gurutu yena auna dubu zo nung eno pugaina ara. Melkisedekra yazo awiya naname gere Pewa Yero Naora Maung. Ora Salem napora emo tuwa awiya naname gere Monona Maung.</VERS>
      <VERS vnumber="3">Melkisedek nung ai maung aung, aya-ewowo aung. <NOTE type="study">+  7:3  Melkisedek nung ai maung aung auna susuwa eyao era: Tuwara ge gitau gaewa mitoiya auna atu ai maung nuna-una ge zo oko mitoiya. Nupema ai nung pungna auna ungwe zo aung. Nupema nung magayena auna ungwe zo aung. Arare ge Hibru emo eno gaena amimene eniya ge sero gaena: Melkisedek nung zayao aung, o aung yao aung, deka ayero Yesu mene pirisa yero nao gege nasani nauna, noiya, nariniya.</NOTE> Nung nao nuna zayao aung arita besugao aung, arare nung Tuwa Bayaura Mani ine yero nasani pirisa buro yao gege noiya ara.</VERS>
      <CAPTION vref="4">Melkisedek nung emo ago pirisa yero nauwa auna teng okowa.</CAPTION>
      <VERS vnumber="4">Niye gipu. Melkisedek nung emo witao, awiya gosinonane. Noeno oko, ewowo naname Abraham mene iwora nona ipu ewa-gaewa yao ena pungna amaze kora yero dubu wawong etobe auna atu dekaongka puro nung eno pugaina, arare Melkisedek nung emo witao ayero gosinonane.</VERS>
      <VERS vnumber="5">Abrahamna saisibuna auna zo Lewi amimene dubu zo tauna. Arare Lewira saisibuna mene pirisa buro nasani zawing pugao buro yaese sao, awong amimene emo bauno otao mani nunae auna-una atu monine nona minaore tapunowa, auna dubu wawong etobe auna atu dekaongka pupunaese Mosera sao tauyao ge mene ayero sao mitiya ara. Emo bauno otao mani nunae awiya awong dema Abrahamna saisibuna dubu, arata saineba pupunaese sao mitiya ara.</VERS>
      <VERS vnumber="6">Ora Melkisedek mene zo Lewira-una dubura atu oko kasa yena. Arata Abraham mene dubu wawong etobe auna atu dekaongka pugainu pungna. Puro Abraham Tuwara sao tauyao ge puro nasani nauna nung awiya gao yena ara.</VERS>
      <VERS vnumber="7">Name eyero gosinonane. Witao mene wosao gao yero noiya, awiya awe mene bewae yariniye? Arare eyero gosinonane ara: Melkisedek nung Abraham daigati nasani emo witao yero nasani nauna ara.</VERS>
      <VERS vnumber="8">Yeme Lewira saisibuna awong pirisa buro nasani dubu wawong etobe auna atu dekaongka pupunema magayero nowa. Ora Melkisedek zo nung deka pirisa yero nasani dubu wawong etobe auna atu dekaongka pungnata nung oko magayao mitoi siya sero ge mene ayero siniya.</VERS>
      <VERS vnumber="9">Na gosinena eyero niya. Lewira saisibuna mene pirisa yero nasani dubu wawong etobe auna atu dubu dekaongka pupunowa, auna ewowo Lewi nung amimene oko kasa yaore ewowo nuna Abraham auna mokora atu mitasani nona awiya Melkisedek eno pugaina ara.</VERS>
      <VERS vnumber="10">Noeno oko, nung ewowo nuna-una mokora atu mitinu aune Melkisedekto Abraham wina-taung yewato, arare Abraham mene pugaina, awiya Lewi mene pugaina ayero niya ara.</VERS>
      <CAPTION vref="11">Tuwa Bayau mene pirisa matura buro aung yaise sena.</CAPTION>
      <VERS vnumber="11">Zawing pugao buro awiya sao tauyao ge Tuwa Bayau mene emo bauno eno pugainu Mose mene gaena, auna sogayao nuna ara. Zawing pugao buro awiya Lewira saisibuna auna zo Aron mene zayenu nasani nauwa yero nowa. Buro pirisa mene yero nauwa amimene emo bauno kora yero Tuwa Bayau aune dema susumati siya, awiya ago pirisa zo Aron ine okowata, Melkisedek ine oko kasa yatiya.</VERS>
      <VERS vnumber="12">Tuwa Bayau mene pirisa dubu matu buro yangduwaya pirisa seka zo mene masi nunae pumaise sero sao tauyao ge matu awiya aung yai sao tauyao ge seka awiya kasa yaise sena.</VERS>
      <VERS vnumber="13">Ge amimene Tuwa naname Yesu gapuniya. Nung awiya Lewira dubu zawing pugao ibura atu buro yaese sao auna dubura atu oko kasa yena. Nung dubu zora atu kasa yena.</VERS>
      <VERS vnumber="14">Tuwa naname Yesu nung ewowo yazo Lewi auna dubu okowa. Nung ewowo yazo Yuda auna dubura atu kasa yena, awiya gosinonane ara. Ayero ewowo Yudara dubu awong awiya zawing pugao buro yaese Mose mene zo oko sena.</VERS>
      <VERS vnumber="15">Pirisa zo Melkisedek ine teng amimene kasa yena. Nung awiya Yesu ara. Arare name auna susuwa eyero giro baingtitinonane: Tuwa Bayau mene sao tauyao ge matu yangdoro sao tauyao ge seka pugainu mitoiya.</VERS>
      <VERS vnumber="16">Arare Yesu mene Lewira saisibuna ine yero kasa yai aune sao tauyao ge mene nung pirisa yaise sao auna oko, nao nuna mitao gege mitao auna putoungna nung pirisa yero noiya.</VERS>
      <VERS vnumber="17">Nung eno ge eyero keregairo sao, Nine Melkisedek ine teng yasa. Arare ning pirisa buro nasani nao gege narinesa.</VERS>
      <CAPTION vref="18">Yesu nung tairo nao me auna maung.</CAPTION>
      <VERS vnumber="18">Arare sao tauyao ge matu zawing pugao buro yaese sao, awiya putoung aung arita soremao aung yena, aeno Tuwa Bayau mene disenu aung yena.</VERS>
      <VERS vnumber="19">Mosera sao tauyao ge mene emo zo oko kora yenu iwaing yena. Aeno auna abena Tuwa mene nagibo zo wosewa gatena amimene sao tauyao ge matu daigaina, arare name nagibo auna baung Tuwara-una nugu yarinenane ara.</VERS>
      <VERS vnumber="20">Yesu mene pirisa emo yero kasa yena, awiya tebeba oko kasa yena. Tuwa Bayau mene senu tauyena auna teng kasa yena. Pirisa mamatu awong Tuwa Bayau mene oko sao tauyao aune pirisa buro nasani nauwa.</VERS>
      <VERS vnumber="21">Arata Yesu mene zo Tuwa Bayau mene senu tauyena aeno pirisa buro yena noiya ara. Tuwa Bayau mene ge nung eno eyero senu gaewa, Nine pirisa buro yero nasani nao gege narinesa. Tuwa mene ning eno ge senu tauyena awiya oko yangduwariniya.</VERS>
      <VERS vnumber="22">Tuwa Bayau mene senu tauyena, aeno Yesu mene tairo nao me auna maung yena ara. Tairo nao me amimene tairo nao matu awiya daigatinoiya.</VERS>
      <VERS vnumber="23">Pirisa mamatu awong maganowa seka susumao gege susuuno butunowa, arare daigairo mene buro awiya yero butunowa.</VERS>
      <VERS vnumber="24">Arata Yesu mene zo nung nao gege noiya nariniya, aeno nung zawing pugao buro nuna susumao gege susuuno mitao gege mitariniya.</VERS>
      <VERS vnumber="25">Nung name kotungno Tuwa Bayau eno isa sinasani nao gege noiya ara. Arare name Yesu tumo didinasani Tuwa Bayaura-una nugu kasa yero nonane, name amaze sorero puro doedoe yero aune nao mitao gege mitao awiya pugatinoiya ara.</VERS>
      <CAPTION vref="26">Yesu nung pirisa baina me.</CAPTION>
      <VERS vnumber="26">Yesu nung dang. Meko zo nuna-una oko mitauna mitoiya. Nuna-una pasenana beingti aung. Nung pasena mani ine aung. Nung uriti daigairo ika nibamu baungno noiya ara. Arare nung ayao amimene pirisa baina naname yero noi teng yero baingtitinoiya ara.</VERS>
      <VERS vnumber="27">Nung pirisa babuze mamatu awong aine okowa. Awong awiya gitau pasena nunae disari sero zawing pugairo aune ago emo enana pasena disari zawing pugatinauwa. Arata nune mene zo wari be giti zawing oko pugatinoiya. Aung ara. Nung emo enana pasena disari sero taung aingso moko nuna aune be dekaongka gege zawing pugainu teng yena ara.</VERS>
      <CAPTION vref="28">Yesu nung uritira ge ibu mera atu buro nuna yero noiya.</CAPTION>
      <VERS vnumber="28">Arata Mosera sao tauyao gera atu emo ena pirisa babuze yero naese sao ara. Awong emo gege, awong putoung aung. Arare Mosera sao tauyao ge kasa yero mitawe dunu Tuwa Bayau mene senu tauyero mitauna aeno Mani nuna eno buro ge sena ara. Nung amimene buro yenu nao nuna teng yero baingtina, aeno nao gege nariniya ara.</VERS>
    </CHAPTER>
    <CHAPTER cnumber="8">
      <VERS vnumber="1">Ge sinenane auna susuwa eyao era: Pirisa baina naname niya. Nung ika Tuwa Bayaura adumao masi simaore auna wawong mera atu adungno mitoiya ara.</VERS>
      <VERS vnumber="2">Nung ibu dang auna buro emo yero noiya. Ibu dang awiya etegao ibu oko, ibu me ara. Ibu awiya emo mene oko, Tuwa nung nuka nutope yena ara.</VERS>
      <VERS vnumber="3">Pirisa babuze awong ofa-ta pasena disaora nona amimene zawing pugaise sao ara.</VERS>
      <VERS vnumber="4">Arare nung tawingna etu nati siya, awiya zawing oko pugati natiya. Noeno oko, nung Lewira dubu auna atu oko kasa yena. Sao tauyao ge mene pirisa buro yaese sinoiya auna teng yero nowa ara.</VERS>
      <VERS vnumber="5">Awong ibu me uritira mitiya auna etotoma ibu gege auna sou buro nowa. Ayero sinena, noeno oko, Mose nung Tuwara seli ibu yari sero yenu Tuwa mene eyero tugata yena, “Sinai diri atu nona apakana auna ititi gipewang gigasa auna teng ye.”</VERS>
      <VERS vnumber="6">Yesu mene pirisa buro pungna. Buro nuna amimene buro matu awiya daigaina. Noeno oko, nung mono puro tairo naora nao seka auna maung yero noiya. Aeno tairo naora nao seka amimene tairo naora nao matu awiya daigatiniya. Noeno oko, tairo naora nao seka auna nona me pugari sena amimene tairo naora nao matura nona me awiya daigatiniya.</VERS>
      <CAPTION vref="7">Tairo naora nao seka mene tairo naora nao matu awiya daigatiniya.</CAPTION>
      <VERS vnumber="7">Gitau tairo nao mitauna amimene teng yati siya, awiya ago zo kasa yaise auna ge Tuwa Bayau mene oko satiya.</VERS>
      <VERS vnumber="8">Tuwa Bayau nune emo awong giginu teng oko yao yenu giro eyero senu gaewa ara, Tuwa mene eyero siniya, “Nete be zore na Isreli dubu aune Yuda dubu awong aune dema tairo naora nao seka zo tamarinena.</VERS>
      <VERS vnumber="9">Gitau na aya-ewowo nunae Izip tawingna atu yumari sero wawong nunae initinasani awong eno tairo nao zo tamuwang ara. Orata tairo naora nao seka tamarinena, awiya ayao ine oko tamarinena. Noeno oko, awong tairo naora nao matu auna mokora atu tauyero oko nauwa, aeno nane awong bauta potewang ara.</VERS>
      <VERS vnumber="10">Arata be zo kasa yai aune na Isreli dubu awong aune dema tairo naora nao seka tamarinena, awiya eyao era: Na sao tauyao ge nana sana awong me puro pu dube gairo kotung-kotung yero nasani narineya. Ayero yaya na ge nana dubo nunae-una atu gaewang ayero yariniya. Na Tuwa nunae yero narinena, aune awong dubu nana yero narineya.</VERS>
      <VERS vnumber="11">Awong otao mani nunaeta dubu nunae eno eyero sinasani ge oko tugata yarineya, ‘Ning Tuwara susuwa nigi.’ Ayero oko sarineya, noeno oko, awong witaota wosao mene apakana susuwa nana nigiro aung yarineya ara.</VERS>
      <VERS vnumber="12">Na awong ao-didinasani pasena nunae yangduwarinena, arita meko nunae nupema oko kotumarinena. Aung-kamore ara.” Tuwa mene ayero siniya ara.</VERS>
      <CAPTION vref="13">Gitau zawing pugatinasani nauwa awiya wora yu gege.</CAPTION>
      <VERS vnumber="13">Ge gayao auna atu Tuwa nung tairo naora nao sekawa auna ge sinasani tairo nao gitau mitauna“ awiya matu” ayero sena ara. Arare nona matu meko yao amimene aung yari sero nasani niya.</VERS>
    </CHAPTER>
    <CHAPTER cnumber="9">
      <VERS vnumber="1">Tairo nao matura atu Tuwara yere isare sao auna wini ge mitauna, nupema seli ibu dema mitauna ara.</VERS>
      <VERS vnumber="2">Seli ibu awiya eyero yewa ara: Moko zo towao bera auna yazo nuna masi dang mitauna. Masi auna atu nona eyero mitauna: damana zo aune ame igiyao Tuwara benaungna atu pugati nauwa awiya tewo zora tame atu mitauna.</VERS>
      <VERS vnumber="3">Ora mo towao be gazao namba tu auna bautara moko zo auna yazo nuna masi dang nibamu pewayao mitauna ara.</VERS>
      <VERS vnumber="4">Masi auna nona etobe eyao mitauwato ara: aita boingsa sereyaore kouyaora masi gol mene yao, aune Tuwa Bayau aune dema tairo naora maguro gol mene dowao awiya mitauwato ara. Maguro mokora atu nona eyero pugaiwa mitauwa ara: Au zo gol mene yao auna mokora atu nona minao yazo nuna mana amimene mitauna, aune Aronna tung gitau osisi gaena, aune tape etobe tairo naora sao tauyao ge tame atu gayao. Nona amimene maguro mokora atu mitauwa ara.</VERS>
      <VERS vnumber="5">Auna tame awiya Tuwara waegao me auna kerebim etobe auna ititi kewao mitauwato. Wati nunato etobe mene maguro abana worero dopero mitauwato ara. Magurora tame awiya pasena disaora masi ayero sinauwa. Orata auna ge awiya na yeme apakana sero besugao ine teng oko.</VERS>
      <VERS vnumber="6">Nona ayero pugaiwa awiya mitaunu pirisa ena mene ibu moko towao bera mitauna auna atu be giti witiro wosiro nasani buro nunae yero nauwa ara.</VERS>
      <VERS vnumber="7">Ora ibu moko namba tu auna atu pirisa baina nung nata toitinasani nauna. Nupema, nung dawang zora mokora atu wari be dekaongka gege toiro nasani nauna. Nung yu aung tebeba oko toitinauna. Wo yu puro toiro pasena nuna aune pasena emo bauno diti aung mene yaine nauwa awiya dema kotungno wo yu mene zawing pugatinauna ara.</VERS>
      <VERS vnumber="8">Nona auna susuwa Oweno mene name eno eyero gipinoiya: Ibu matu kaatu mitai, name daigairo uritira masi dang nibamu auna kasa yao ine teng oko. Deka ayero tairo nao matu auna tani yanenese sao awiya mitai, name Tuwa Bayaura benaungna kasa yao ine teng oko.</VERS>
      <VERS vnumber="9">Tani masi towao bera atu yero nauwa amimene emo Mosera sao tauyao ge ago nasani gitau nasani nauwa awong eno eyero gipinasani nauna ara: Emo bauno mene Tuwa Bayaura benaungna atu tebeba kasa yao ine teng oko. Seli ibura atu emo mene ofa aune pasena disaora nona awiya Tuwa Bayau eno pugatinasani nauwa. Orata buro amimene pasenana mou yao puro nasani nauwa awiya korayao ine teng oko.</VERS>
      <VERS vnumber="10">Noeno oko, buro awiya taungna wini ge gege—nona minao, ou minao, taung sayao—auna ge gege ara. Buro awiya mitai dipunaya ago me zo mene kasa yero musugai aung yaise sao mitauna ara.</VERS>
      <CAPTION vref="11">Kristo nung yu nuna mene zawing pugao buro me yena.</CAPTION>
      <VERS vnumber="11">Kristo nune nona iwawaing ipu ewa-gaewa yao kasa yero mitowa auna pirisa baina yero kasa yena ara. Ayero nasani masi dang namba wan, wawong mene yao oko, tawingna nona zo oko, tawingna seli ibu daigatiniya, awiya daigairo masi dang nibamu namba tu auna toina.</VERS>
      <VERS vnumber="12">Ayero nung memeta bulimakao mani auna yu mene oko, yu nuka nuna mene masi dang nibamu auna atu be dekaongka toiro name zuma gaero korayao mitao gege mitao awiya name eno tauna.</VERS>
      <VERS vnumber="13">Tairo nao matura ge dipunasani eyero nasani nauwa ara: Emo ena mene sao tauyao ge dero dubo beingtire yaya giro pirisa mene wo memeta bulimakao dire auna yu puro bulimakao ai zo igiyaya awero aung yai aune awetu nuna puro emo sao tauyao ge dero dubo beingtire yeteya auna tame sesarineya ara. Ayero yaya emo auna taung awiya Tuwa Bayaura benaungna atu pewa yariniya. Tairo nao matura ge dipunasani ayero nasani nauwa.</VERS>
      <VERS vnumber="14">Orata buro Kristora yu mene yero noiya amimene buro matu awiya daigairo baina yero noiya. Kristo nung Oweno nao gege noiya amimene soreunu taungne moko nuna aune beingti aung zawing iwaing Tuwa Bayau eno pugaina. Arare yao naname piti gege dubo naname-una atu beburo mitoi mouyao puro nonane, awiya Kristora yu mene teng sayai pewayero Tuwa Bayau putoungne awiya sou yarinenane arauwa.</VERS>
      <CAPTION vref="15">Kristora yu mene tairo naora nao sekawa awiya ininu tauyena.</CAPTION>
      <VERS vnumber="15">Aeno Kristo nung mono puro buro tairo naora nao sekawa auna maung yena ara. Pasena tairo naora nao matura atu nasani tamuwa awiya aung yaise magayena, arare gerao dubu nuna awong nao me iwaingna wazawa pumaese sao, auna teng pumaese sero Kristo nung mono pumao emo yena ara.</VERS>
      <VERS vnumber="16">Emo magayaora wazawa pumao auna tani awiya name tawingna emo mene eyero yero nonane: Emo zo mene magayao be nuna nugu noi giro“ mani na-ami mene wazawa nana pumarinei?” ayero kotungno giro yazo nunae igi zora gainoi ge awiya tau yero noiya ara. Arare nung magayai aune mani nuna mene maungna wazawa pumari yero giro gitau awong maung magayao auna ge awiya keregaya gaya aune maungna wazawa pumarineya.</VERS>
      <VERS vnumber="17">Wazawara maung mene oko magayao seka mitai aune wazawa nuna-una ge sena auna me oko kasa yariniya. Ago nung magayai giro aune ge auna me awiya kasa yariniya ara.</VERS>
      <VERS vnumber="18">Susuwa ayero mitiya, arare tairo naora nao sekawa gege oko, tairo naora nao matu awiya dema yu mene ininu tau yena.</VERS>
      <VERS vnumber="19">Mose nung sao tauyao ge susuwa giti nung eno tugata yao auna teng emo bauno tugata yero besugairo aune bulimakao maine wo memena yu aune puro oure dema dawero lamana taung tumiza yuyao puro i sopu zora ewero yura dusero ibegainu sao tauyaora gera buku aune emo baunone dema suwewa ara.</VERS>
      <VERS vnumber="20">Ayero nasani eyero tugata yena, “Tuwa Bayau mene tairo naora ge niye eno sesiya auna yu era. Yu amimene ge awiya ini tauniya ara.”</VERS>
      <VERS vnumber="21">Ayero sero zawing pugaora seli ibu aune zawing pugao buro yaora nona owi awiya apakana wo yu mene suwero aung yena.</VERS>
      <VERS vnumber="22">Sao tauyao ge mitauna auna teng nona apakana yu mene etotoma saitinauwa pewa yero nasani nauna. Nupema yu aung awiya pasena disao ine oko mitiya.</VERS>
      <CAPTION vref="23">Kristo nung pasena naname disari sero nao nuna be dekaongka zawing ine yero pugainu teng yena.</CAPTION>
      <VERS vnumber="23">Nona me uritira atu mitoiya awiya tawingna nona seli ibura atu mitauwa amimene etotoma niya, arare tawingna nona awiya wora yu mene sayai pewa yaise sao mitauna, arata uritira nona me awiya wora yu mene sayao ine teng oko. Zawing bainakama zo wora yu awiya daigatiniya amimene gege sayai teng yariniya.</VERS>
      <VERS vnumber="24">Noeno oko, Kristo nung ibu dang emo mene yao auna oko toina. Ibu emo mene yao awiya ibu me auna etotoma gege ara. Nung uriti mokora toina. Toiro atu Tuwa Bayaura benaungna atu name eno mitoiya.</VERS>
      <VERS vnumber="25">Yudara pirisa baina mene dawang giti masi dang nibamu auna toitinasani nauna ara. Ayero nasani yu nuna oko, wora yu puro ibu mokora toitinasani nauna.</VERS>
      <VERS vnumber="26">Arata Kristo mene zo nung nuka nutope zawing ine yari sero mena ozaung oko toina. Nung ayero yati siya, awiya tawing kasa yena auna atu etoka oko magayero butunatiya. Nung ayero oko yao. Nao mamatu auna be besugatinenu aune abena naname maganasani pasena musugari sero kasa daung gainu aung yena.</VERS>
      <VERS vnumber="27">Emo bauno name awiya be dekaongka gege magayanenese sao ara. Magayero aune Tuwa Bayaura benaungna atu ge buro yanenese sao.</VERS>
      <CAPTION vref="28">Sao tauyao ge ago nasani zawing pugao buro nauwa amimene pasena disaine yao teng oko.</CAPTION>
      <VERS vnumber="28">Arare Kristo nung deka ayero, emo daigairo auna pasena auna abena dipunasani be dekaongka magayena amimene nupema pasenana buro yaise oko, nung kotung-kotung nasani nowa awong awiya pumari sero nupema kasa daung yariniya ara.</VERS>
    </CHAPTER>
    <CHAPTER cnumber="10">
      <VERS vnumber="1">Sao tauyao ge awiya nona me kasa yaise sao auna etotoma gege ara. Arare zawing pugao emo awong sao tauyao ge dipunasani dawang giti zawing pugairota pugairo nasani nauwa, arata emo Tuwa Bayau tairo nari sinauwa amimene dubo pewayaore oko nasani nauwa.</VERS>
      <VERS vnumber="2">Zawing pugao amimene emo kora yati siya, awiya zawing pugao buro awiya yangduwaya aung yatiya. Nupema, Tuwa Bayau aune dema tairo nari sinauwa awong amimene dubo pewayaore nateya, awiya pasena nunae eno kotung-katung nupema oko yateya.</VERS>
      <VERS vnumber="3">Zawing pugao buro awiya dawang giti kasa naunu pasena nunae eno kotupunasani nauwa.</VERS>
      <VERS vnumber="4">Noeno oko, wo memene bulimakaora yu aune mene pasena disaine yao teng oko.</VERS>
      <VERS vnumber="5">Aeno Kristo mene wosi tawingna yero Tuwa Bayau eno ge eyero sena, Zawing pugao buro benaung giti amaze oko aratapunosa. Taung aingso awiya pumanese sero sosero kora yasa.</VERS>
      <VERS vnumber="6">Wo zere tutupore igiyaota pasenana zawing pugao awiya gosinosa iwaing oko yero noiya.</VERS>
      <VERS vnumber="7">Ayero ge bukura atu ge nana gayao mitiya auna teng kasa yaise eyero sewang, “O Tuwa Bayau, na be nina dimari sero kasa yero mitena.”</VERS>
      <VERS vnumber="8">Ika atu ge eyero senu mitiya, “Zawing pugao buro benaung giti-ta wo zere tutupore igiyao-ta pasena disaora zawing auna oko aratapunosa, arita awiya gosinosa iwaing oko yero noiya.” Nona awiya sao tauyao ge auna teng pugatinasani nauwa, arata saineba, ayero sena.</VERS>
      <VERS vnumber="9">Ayero sero aune ge eyero susuuno sena, “Ge nina dimari sero kasa yero mitena.” Arare zawing pugaora tani matu musugairo zawing pugainu masi auna dopena ara.</VERS>
      <VERS vnumber="10">Yesu Kristo mene Tuwa Bayaura bera ge nung eno sao awiya diungno baingtiti nasani be dekaongka gege taung aingso nuna zawing ine yero pugainu aung yena. Auna name dubo pewayero Tuwa Bayau aune tairo nonane arauwa.</VERS>
      <CAPTION vref="11">Yesu nung name eno zawing me pugaina.</CAPTION>
      <VERS vnumber="11">Yudara pirisa apakana awong wari be giti dopero buro nunae yero nasani zawing deka amaze igiyao gege igitinasani nauwa ara. Orata zawing amimene pasena zo disao ine teng oko.</VERS>
      <VERS vnumber="12">Ora Kristo mene zo pasena naname eno zawing be dekaongka pugainu aung yenu witiro baungno Tuwa Bayaura wawong mera atu aduna ara.</VERS>
      <VERS vnumber="13">Atu adungno mitasani Tuwa Bayau mene iwo dubu nuna benaung nuna-una atu pugai izari sero diya mitoiya.</VERS>
      <VERS vnumber="14">Name dubo pewayero Tuwa Bayau aune tairo nanenese sero nung name eno zawing be dekaongka gege pugatinasani name kora yenu buro besugaina ara.</VERS>
      <VERS vnumber="15">Arare Oweno gege mene auna ge name eno keregatinoiya ara. Gitau ge eyero senu gaewa,</VERS>
      <VERS vnumber="16">Tuwa mene eyero siniya, “Be zo kasa yai aune na tairo nao zo awong eno tamarinena. Tairo nao auna susuwa eyao era: Na sao tauyao ge nana sana awong me puro pu dube gairo kotung-kotung nasani narineya. Ayero yaya na ge nana dubo nunae-una atu gaewang ayero yariniya.”</VERS>
      <VERS vnumber="17">Ayero sero aune ge susuuno eyero sena, Na pasena nunae aune meko nunae awiya nupema oko kotumarinena.</VERS>
      <VERS vnumber="18">Arare nung pasena aune meko aune awiya disero aung yai aune pasena eno zawing pugao buro deka dema ayero aung yariniya arauwa.</VERS>
      <CAPTION vref="19">Nagibo Yesu mene tauna auna atu patiro Tuwa Bayau aune tairo nanene.</CAPTION>
      <VERS vnumber="19">Otao mani, Yesu nung yu nuna mene nagibo baungno Maungna una yao gatena, arare name dubo eo yaore Tuwa Bayaura benaungna atu kasa yanenese sao mitiya.</VERS>
      <VERS vnumber="20">Nagibo awiya sekawa naore Yesu nung nuka nutope name eno tauna. Nung tawing taung puro magayenu mo kerenu nagibo sekawa awiya kasa yena.</VERS>
      <VERS vnumber="21">Pirisa naname baina Yesu nung Tuwa Bayaura ibu auna maung yero noiya.</VERS>
      <VERS vnumber="22">Yesu nung yu nuna awiya dubo naname-una ibegainu yu suwero pewa yewangne ayero niya. Ayero yenu name pasena naname-una abena awiya oko kotung-katung yao yangduwangne ara. Nung ayero yero taung naname awiya ou iwaing tangsao mene saena. Arare name ge iwao aung pirisa naname baina awiya tumo diro baingtiti nasani Tuwa Bayau aune tairo nanene.</VERS>
      <VERS vnumber="23">Nona name eno pugari senu tauyena auna ge keregatinonane ge awiya iniro baingtiti nasani bereya aung tau yanene. Noeno oko, emo name eno ge senu tauyena awiya oko duwariniya, aeno.</VERS>
      <VERS vnumber="24">Name naka nametope diya wina-ye nasani dubora mono aune korayao buro aune awiya bainakama yaise dubo wina-uwe yaora nagibo tamanene.</VERS>
      <VERS vnumber="25">Ayero nasani Tuwara gera augao awiya ena mene yangdotinowa, ayero oko yanene. Be baina nugu niya, ayero gosinasani putoungne wina-sorema yanene.</VERS>
      <CAPTION vref="26">Name Tuwa Bayaura Mani awiya oko bauta potanene.</CAPTION>
      <VERS vnumber="26">Ayero sinena, noeno oko, name ge me susuware mene dubo naname gayai waegatinai gosinasani aune saineba sero pasena yaora eo yero pasena yero aune zawing Yesu mene pugaina awiya awang sarinenane, awiya pasena auna zawing pugaora nai zo oko mitariniya.</VERS>
      <VERS vnumber="27">Ayero nanane abena mou-mesa yao arita iyao dangdang yao bainakama amimene gege name diya mitai awang yarinenane. Iyao dangdang yao amimene Tuwara iwo dubu awero aung yariniya ara.</VERS>
      <VERS vnumber="28">Emo zo mene Mosera sao tauyao ge dariniya, awiya emo etota etama mene keregaya giro awong emo awiya oko ao-diyao mena dedunowa magayero noiya.</VERS>
      <VERS vnumber="29">Arare emo zo nung Tuwa Bayaura Mani puro wowosinasani tairo naora yu suwero dubo pewa yena, awiya me aung piti gege ayero sinasani ao-diyaora maung Oweno awiya izariniya, auna abena mou-mesa yao nono yao mene nuna-una atu kasa yariniye?</VERS>
      <VERS vnumber="30">Ge eyero sena auna susuwa name gosinonane, Pasenana abena yao awiya buro nana. Abena pugao awiya nane yarinena. Ayero ge gayao zo eyero mitiya, Tuwa nung emo mani nuna-una ge sai aung yariniya.</VERS>
      <VERS vnumber="31">Tuwa Bayau putoungne auna waweng witao eno awang nibamu yanene.</VERS>
      <CAPTION vref="32">Tumo diyao naname tau yaise.</CAPTION>
      <VERS vnumber="32">Niye nao gitau nasani nauwa amaze kotungpu. Be auna atu Bowi Iwaing mene dubo ninae gaenu dubo zawagainu yayara tame atu buro bainakama yero nasani tau yero yewa ara.</VERS>
      <VERS vnumber="33">Be ena niye yaya-biyaya dubo minaore ninae-una tame witinu emo baunona benaungna atu meko yewa ara. Nupema be ena awiya otao mani ninae eno nao ayero newa niye yaya nunae dema tamuwa.</VERS>
      <VERS vnumber="34">Niye otao mani ninae bunao gare toiwa awong eno yo auno kora yaora buro yewa, nupema iwo mene nona-owi ninae sorero pumuwa niye wau me tau yero mitao nanae mitiya ayero gosinasani dubo yawa yaware yewa ara.</VERS>
      <VERS vnumber="35">Arare putoung ninae oko besaise. Noeno oko, putoungne nete zuma bainakama pumarineya.</VERS>
      <VERS vnumber="36">Arare niye tau yero Tuwa Bayaura bera ge dipunasani nete nona name eno pugari senu tauyena auna me pungpu.</VERS>
      <VERS vnumber="37">Ge gayao zo eyero mitiya, Auna be apungka zo mitiya awiya aung yai aune bumaise sao amimene kasa yariniya. Nung ake atu masi dero oko mitariniya.</VERS>
      <VERS vnumber="38">Ora dubu nana pewa yao awong awiya tumo diyao nunae mene nao topetarineya. Arata awong awang yero kapetegarineya, awiya gana iwaing oko yariniya.</VERS>
      <CAPTION vref="39">Tumo diyaora ge.</CAPTION>
      <VERS vnumber="39">Name awiya awang yero kapetegairo gera yaora dubu okowata. Name tumo didinasani dubore ititire naname sorao auna dubu arauwa.</VERS>
    </CHAPTER>
    <CHAPTER cnumber="11">
      <VERS vnumber="1">Tumo diyaora susuwa eyao era. Nona zo pumari yero giro nona awiya dubo mene iniro baingtiti nasani diya naota, nona diti moko mene oko gao dubora diti mene gosinasani“ na diya mitiya” ayero sinasani nao, amimene tumo diyao me niya.</VERS>
      <VERS vnumber="2">Ge emo mamatu awong tumo diyao eyao aune dema nasani nauwa aeno Tuwa Bayau mene awong gosinaunu iwaing yero nauwa ara.</VERS>
      <VERS vnumber="3">Tawing awiya Tuwa Bayaura bera kasa yena, susuwa amaze tumo diyaore nasani giro baingtitinonane ara. Tuwa Bayau ge senu nona apakana benaung giti diti moko mene gosinonane awiya nona oko gosinonane auna atu kasa yena ara.</VERS>
      <CAPTION vref="4">Abel, Inok, aune Noa.</CAPTION>
      <VERS vnumber="4">Abel mene tumo diyaore nasani Tuwa Bayau eno zawing iwaing pugaina, awiya zawing nuna mene Kainna zawing awiya daigaina ara. Tumo diyao nuna-una Tuwa Bayau mene giginu nung emo pewayao yenu zawing nuna pupunasani susuwa nuna keregaina. Nung magayena, arata saineba tumo diyao nuna-una ungwe mene name tugata yero noiya ara.</VERS>
      <VERS vnumber="5">Inok nung tumo diyaore nasani nauna, arare magayao mene nung tamai magayoiye sero, Tuwa Bayau mene nung seka puro witina. Ayero yenu nung tara yenuta asero emo mene nung kau yewa ara. Auna ge gayao eyero mitiya, Nung oko witaore Tuwa Bayau mene nao nuna giginu iwaing yena.</VERS>
      <VERS vnumber="6">Tumo diyao aung nanane Tuwa Bayau mene gai oko teng yariniya. Name tebeba Tuwa Bayau aune tayao ine oko mitiya. Name Tuwa Bayau aune tairo nari yero giro gitau Tuwa Bayau noiya, o Tuwa Bayau emo nung kau yero nowa aeno abena iwaing pugatinoiya, ge awiya iniro baingtiro aune nung aune tairo narinenane.</VERS>
      <VERS vnumber="7">Noa nung tumo diyaore nasani nauna, arare Tuwa Bayau mene tani ago kasa yari nena auna bowi gitau tugata yenu giro ge dipunasani awiso nuna seka naese sero wang gauna ara. Ayero nasani emo bauno ge dao nunae-una susuwa keregaina. Tumo diyao nuna-una teng nung pewa yaora me topetina.</VERS>
      <CAPTION vref="8">Abraham.</CAPTION>
      <VERS vnumber="8">Abraham nung tumo diyaore nasani nauna, arare nung tawing nuna yangdoro zo topetaise auna ge nuna-una kasa yenu diuna ara. Ge dipunasani tawing naeno seni, awiya iwawa nasani saineba baungna ara.</VERS>
      <VERS vnumber="9">Nung tumo diyaore nasani nauna, arare tawing nung eno sena auna baungno kasa yero esewa ine yero nasani nauna. Esewa ine yero nasani seli bogara gege atu mitao-masi yero atu nasani nauna. Isakato Yakobo awongto dema tawing awiya pumaetose sao, arare deka ayero yewato ara.</VERS>
      <VERS vnumber="10">Abraham nung seli bogara gege mitasani uritira napo tau-tataware yao Tuwa Bayau mene yenu tauyero mitoiya auna kasa yari kotupunasani nauna.</VERS>
      <VERS vnumber="11">Sara nung deka ayero tumo diyaore nasani nauna. Nung zai yero mani pumaora be daigaina, arata mesa yaora putoung kasa yenu aune mesa yena. Noeno oko, nung eyero sinauna, “Tuwa mene mani panese senu tauyena, arare ge nuna me yariniya.” Ayero sena ara.</VERS>
      <VERS vnumber="12">Arare emo dekaongka amimene mani pumai wisika saora putoung nuna aung yena, arata saineba nuna-una atu saisibuna wisika sewa. Awong uritira arasa miteya ayao ine. Nupema wito bagora yowangsa miteya, emo mene zazagao ine teng oko, ayero teng kasa yewa ara.</VERS>
      <VERS vnumber="13">Abraham imono samonone amimene tumo diyaore nawe magayero aung yewa ara. Awong oko magayaore nona awong eno pugari senu mitauna auna me oko pumao ake mitinu giro dubo mene yawa yawa nasani nauwa. Ayero nasani susuwa nunae eyero gigiwa, “Nae tawingna etu paka yero esewa nenane.”</VERS>
      <VERS vnumber="14">Emo ayero sinowa auna susuwa eyero gosinonane ara: Awong tawing susuwa nunae tamari sero yero neya.</VERS>
      <VERS vnumber="15">Ayero tawing nunae yangduwa awiya oko kotumuwa. Tawing susuwa nunae matu awiya kotumatei siya, awiya yesese yari sero yesese yateya.</VERS>
      <VERS vnumber="16">Arata awong ayero oko kotumuwa. Awong kotumao nunae tawing iwaing zora pugaiwa ara. Tawing awiya uritira atu mitiya. Auna pugaiwa ara. Arare Tuwa Bayau awiya nung Tuwa Bayau nunae ayero sewa nung giginu meko oko yena. Aung ara. Nung nuka nutope napo baina zo awong eno sosena.</VERS>
      <VERS e="18" vnumber="17">Abraham nung tumo diyaore nasani nauna, arare Tuwa Bayau mene nung gaero gari yenu nung Isaka dero Tuwa Bayau eno zawing pugari sero yena. Tuwa Bayau mene nung eno eyero sena, “Isakara saisibuna nunae gege mene dubu nina yarineya ara.” Nung bowi ge awiya pungna amimene saineba mani nuna dekaongka awiya Tuwa Bayau eno pugari sero yena ara.</VERS>
      <VERS vnumber="19">Awiya eyero sinasani yena. “Tuwa Bayau nung emo magayaora atu uwaora putoung nuna mitiya.” Ayero sero mani nuna zawing pugari sero yena. Arare mani nuna magayaora atu kapetegainu pungna ayero yena ara.</VERS>
      <CAPTION vref="20">Isaka aune Yakobo aune Yosefe.</CAPTION>
      <VERS vnumber="20">Isaka nung tumo diyaore nasani nauna, arare nung Yakoboto Esau gao nasani nona iwaing ago kasa yari nena auna ge gitau tugata yena ara.</VERS>
      <VERS vnumber="21">Yakobo nung tumo diyaore nasani nauna, arare nung magayari sero nasani Yosefera mani emodi etobe gao yena ara. Ayero nasani tung diro mitasani Tuwa Bayaura-una koing gaina ara.</VERS>
      <VERS vnumber="22">Yosefe nung tumo diyaore nasani nauna, arare nung magayari sero be nuna nugu yenu Isreli emo awong nete ago Izip tawing yangdoro babarineya aeno kotungno wetu nuna natu mutarinei, awiya dema kotungno ge gitau sero tugata yena ara.</VERS>
      <CAPTION vref="23">Mose.</CAPTION>
      <VERS vnumber="23">Mose kasa yenu maung aire nuna awongto tumo diyaore nasani nauwato, arare awongto mani giro aratapu nasani emo tuwara ge oko awang yao mani awiya ino etama pungyewato ara.</VERS>
      <VERS vnumber="24">Mose nung tumo diyaore nasani nauna, arare nung bainu Ferora mani baunodi auna mani emodi ayero sari sewa nung awang sena.</VERS>
      <VERS vnumber="25">Nung pasenana yawa yawa yao mena sisigairo aung yero noiya awiya awang sero Tuwa Bayaura dubu aune dema yaya tamari sero arataungna.</VERS>
      <VERS vnumber="26">Nung Yuda emora Sorao Emo Kristo eno emora izao ge dipunasani nao amimene Izip tawingna atu wau moni zamena simenane puro nao awiya daigatiniya, ayero sinasani ayero yena. Noeno oko, nung nona me ago kasa yariniya awiya kotupunasani nauna ara.</VERS>
      <VERS vnumber="27">Nung tumo diyaore nasani nauna, arare emo tuwa tini kapena, arata saineba nung awang yao aung Izip tawing yangduna ara. Ayero nung Tuwa Bayau gaine yao teng oko amaze diti moko nuna mene gosinasani yaine yero bereya aung tau yero nasani nauna.</VERS>
      <VERS vnumber="28">Mose nung tumo diyaore nasani nauna, arare angelo gorobore mene Yuda emora muwo mani emodidi awiya dao yangdoro ao-diro daigaise sero senu lama dero aero yu mene garo bera dope suwewa ara.</VERS>
      <VERS vnumber="29">Isreli emo awong tumo diyaore nasani nauwa, arare awong Wito Yuyao awiya ika babaine yero bautunete buwagaiwa. Ayewa Izip emo awong deka ayero buwagari sero yewa wito mene tapu dero worena ara.</VERS>
      <VERS vnumber="30">Isreli emo awong tumo diyaore nasani nauwa, arare awong Yeriko napora goma zipunewa wari be 7 yenu bezero wosina ara.</VERS>
      <VERS vnumber="31">Pasena bauno Rehap nung tumo diyaore nasani nauna, arare Yuda emo etobe awongto esewa yero iwora tawing gari baungno newato otao yena. Arare ago Isreli emo mene Tuwa Bayaura ge dao emo dedunasani nung ao-diwa oko gerayao yena.</VERS>
      <CAPTION vref="32">Ge emo enana ge.</CAPTION>
      <VERS vnumber="32">Ayero na nono yero sero aung yarineni? Gidion, Berak, Samson, Yefita, Dawidi, Samuel, o porofete enana ungwe nunae awiya diro aung yatena, awiya imoko-kaungkaung yatiya.</VERS>
      <VERS vnumber="33">Awong tumo diyaore nasani nauwa, arare awong emo dubu bainakama puro wosiwa; buro ge iwao yao ena awiya kora yero baingtiwa; nona awong eno sao auna me pumuwa; wo layonna be gazewa;</VERS>
      <VERS vnumber="34">iyao towang dopewa iyao mene awong oko awao yena; iwora waweng wiwiti nasani magayao daigairo seka nasani nauwa; putoung aung mene tau yewa; winade-wanadera atu gorobo putoungne yewa; iwo dubu tawing enana awiya dero tunewa.</VERS>
      <VERS vnumber="35">Bauno ena mene mani nunae magayao awiya magayaora atu seka yero iropumuwa pumuwa ara. Orata emo ena awiya iwo mene awong iniro petegairo bunero aune itu mene daya magayaese sero sinema Tuwa Bayau yangduwaya aune awong ao-diyari sinauwa arata awong nao me iwaingna atu seka yero iropari kotupunasani awang sinauwa.</VERS>
      <VERS vnumber="36">Emo ena awiya iwo mene yaya mou-mesa yao pugati nasani waung mene dero kaputi nasani te-wawong nunae seni mene bunero bunao gare pugaiwa ara.</VERS>
      <VERS vnumber="37">Ena awiya daba mene dewa mamagayewa; [ena awiya gaero gari sero dero kaputewa;] ena awiya so i businowa amimene busewa mamagayewa; ena awiya iwi mene dubo kapewa mamagayewa; awong lamane memene auna aingso puro gaero wosogairo nona minao kau nasani bogamasa yero nona mou-yao auna tame atu nasani nauwa.</VERS>
      <VERS vnumber="38">Awong Tuwa Bayaura benaungna atu etutero nasani emo ena daigaiwa, arata emo ena mene awong gigiwa meko yewa awang sewa ara. Awang sewa awong dirita tawing nona aung auna atu nasani towang atu sisiuna yero nasani daba umata kote mokora mitasani atu awinasani nauwa.</VERS>
      <VERS vnumber="39">Awong apakana awiya tumo diyao nunae-una Tuwa Bayau mene giginu iwaing yena. Arata saineba, nona awong eno pugari senu mitauna auna me oko tamao yewa.</VERS>
      <CAPTION vref="40">Yesu mene name gitau yena, arare nung ago nasani tau yanene.</CAPTION>
      <VERS vnumber="40">Noeno oko, Tuwa Bayau nung naname-una atu nona bainakama pugari senu tauyero mitauna. Arare emo gitau nung tumo diro nasani nauwa amimene name gitau yero nao iwaing awiya tamaese oko sena. Aung ara. Awong aune name aune dema tairo apakana nao iwaing dema tamanenese sena.</VERS>
    </CHAPTER>
    <CHAPTER cnumber="12">
      <VERS vnumber="1">Ge emo bauno gitaura dubu bainakama amimene name ziuno ditiye naname-una gatinasani tumo diyaora susuwa awiya name eno gipineya ara. Arare name nona mou yao apakana puro pu demese gairo pasenana angsi mene name buninoiya, awiya kapero aune wina-zakita yaora nagibo name eno gipao auna bereya aung sumao gege suno babanene.</VERS>
      <VERS vnumber="2">Ayero nasani Yesu tumo diyaora gitau yao emo arita tumo diyaora me tamao emo, awiya diti moko pu nuna-una gairo supunasani nanene. Nuna-una atu yawa yaware dubo iwaingne kasa yaise sao awiya nung kotupunasani i pasaora meng gao awiya giginu wosao yenu i pasaora atu yaya diuna. Ayero Tuwa Bayaura adumao masi simaore auna wawong mera atu adungno mitoiya.</VERS>
      <CAPTION vref="3">Tuwa Bayau mene mou yao name eno pugatinasani nupema kora noiya.</CAPTION>
      <VERS vnumber="3">Arare susuwa nuna kotungno baingtiro gipu. Pasena mani awong etoka oko mene nung maze sero izero yewa, arata saineba tau yena ara. Niye nung eno kotupunasani bereya gaung yaya dubo ninae oko iyang yaise.</VERS>
      <VERS vnumber="4">Niye pasenana yumao awiya awang sero winade nasani winade auna yu oko gutinowa.</VERS>
      <VERS vnumber="5">Niye tau yaese sero Tuwa Bayau mene niye mani awiso nuna ayero sinasani wini ge zo niye eno sena, ge awiya nuwegairo nowita? Ge awiya eyero mitiya era, Bouwa nana, Tuwa mene nao nina kora yari sero mou yao zo ning eno pugai gasa wosao oko yae. Arata nao nina kora yari sero yaya ning eno pugai dubo nina oko sisigae.</VERS>
      <VERS vnumber="6">Noeno oko, Tuwa nung mani yo diyang nuna kora yari sero mou yao awong eno pugatinoiya. Nupema emo awiso nana ayero sero pupunasani giro mou yao awong eno pugatinoiya.</VERS>
      <VERS vnumber="7">Yaya ninae-una atu kasa yero mitiya, awiya“ Mama mene name kora yari sero mouyao pugaiya,” ayero sero tau yepu. Tuwa Bayau mene niye gosinoi mani awiso nuna nowa giro ayero niye eno yero noiya ara. Maung awe mene mani nuna oko kora yao yariniye?</VERS>
      <VERS vnumber="8">Tuwa Bayau mene mou yao pugairo korayao awiya mani mamani nuna apakana aeno pugatinoiya. Arare niye korayaora mou yao aung nateya, awiya mani nuna me oko yateyata towangna mani ine yero nateya.</VERS>
      <VERS vnumber="9">Nupema zo sane. Tawingna mamono naname awong name dedunasani kora nasani ayero yewa name awong samo dedunaungwane ara. Arare ititira Maung nung deka ayero name dedunasani kora nasani ayai aune nung puro witiro samo danane teng yai nao me tamanene.</VERS>
      <VERS vnumber="10">Tawingna mamono naname mene kotumao nunae-una teng dawang be apungka gege name dedunasani kora nasani ayero nawe duwa baiwangne ara. Arata Tuwa Bayau mene zo nona me iwaing naname-una atu kasa yaise aeno name kora nasani mou yao pugatinoiya ara. Name pewa yero nung ine yanenese ayero noiya ara.</VERS>
      <VERS vnumber="11">Maung mene mani nuna kora yari sero mou yao pugatinoiya be aune mani mene yawa yawa oko noiya. Aung ara. Nung dubo mininoiya. Arata ago awiya mou yao tame atu nema iwaing nowa amimene mou yaora me tapunowa. Mou yaora me awiya dubo monone etutero nao ara.</VERS>
      <VERS vnumber="12">Arare ninae-una atu ena mene mou yao diungno dubo minao tapuneya awiya pu taungna gairo sane. Wawong ninae beberu gairo miteya awiya soga yepu buro inae. Nupema boma ninae tarara yai giro soga yepu tau yero dopae.</VERS>
      <VERS vnumber="13">Emo ena ititi asama yao mene niye ago nasani nagibo me yangdoro meko yowi sero, niye gera nagibo papati nasani gegeru yao aung darama koro-karo sero bautunasani neupu.</VERS>
      <VERS vnumber="14">Niye emo bauno apakana awong aune dema monona naora buro yepu. Anasani dubo pewayero nari sero yo-dubo uwepu. Dubo pewayao aung nete Tuware dema tairo nao ine oko mitiya.</VERS>
      <VERS vnumber="15">Ninae-una zo mene Tuwa Bayaura mono iwaing awiya yangduwoiye sero, diya wina-ye yepu. Ayero ninae-una towang atu emo zo mene eu goini mene taung aingso naname dedunoi meko yero noiya ayero nune iropuro niye apakana ayero dai beingtire yowi sero, umo yepu.</VERS>
      <VERS vnumber="16">Ninae-una zo mene kuma oko yaise. Ninae-una zo mene Esaura nagibo oko pataise. Ayero nasani uritira gao amaze gai wosao oko yaise. Esau nung su awang dekaongka gege aeno muwo maina wazawa apakana yangduna.</VERS>
      <VERS vnumber="17">Niye susuwa nuna gosinowa ara. Nung ago gao pumari senu sorena ara. Nung nona yena awiya musugai aung yaise dubo kapetegairo zi sero tetere yenu teng oko yao yena ara.</VERS>
      <CAPTION vref="18">Tairo naora nao matu aune tairo naora nao seka awiya susuwa nunato zo ewe zo ewe.</CAPTION>
      <VERS vnumber="18">Isreli emo tairo nao matu puro nasani nauwa amimene Mose aune dema nawe Sinai diri atu kasa yewa, awiya niye diri ayao ine auna atu oko kasa yewa. Sinai diri awiya inigi-sapegi yao teng ara. O diri awiya iyao bainane ara. Diri awiya mume bainane, bisi bainane,</VERS>
      <VERS vnumber="19">to pisaore ara. Ge zo bibiyara bewing ine kasa yenu nigiro awang yero ge zo sai nigowi sero awang yero isa sewa.</VERS>
      <VERS vnumber="20">Noeno oko, awong sao tauyao ge eyero sao amaze nigiwa mou-mesa yena, Emota wo zo mene diri auna atu weso yai giro daba mene daya magayariniya.</VERS>
      <VERS vnumber="21">Nona awiya giro awang yewa Mose mene eyero sena, “Na awang nasani te wawong nana ipiniya.”</VERS>
      <VERS vnumber="22">Niye tairo naora nao seka puro nowa amimene diri ayao auna atu oko, niye Zaiyon diri atu kasa yero nowa, ayero noiya. Tuwa Bayau putoungne auna napo bainakama nuna auna atu kasa yewa ara. Napo awiya uritira Yerusalem ara. Napo auna angelo dubu awiya zazagao ine teng oko. Awong augairo yawa yawa bainakama nasani mitowa ara.</VERS>
      <VERS vnumber="23">Niye Tuwara awiso dubu yazo nunae uritira atu gayao auna augaora mokora toiwa. Niye Tuwa Bayau emo apakanana zaz yero noiya auna-una atu kasa yewa. Niye emo pewa yetugao Tuwa Bayau mene kora yenu iwaing yewa auna ititi dubura-una atu kasa yewa.</VERS>
      <VERS vnumber="24">Niye Yesu tairo nao sekawara maung auna-una atu kasa yewa. Niye yu nuna mene tairo nao seka inai tau yaise name eno ibegaina yu auna-una atu kasa yewa. Yu amimene Abelra yu mene Tuwa Bayau abena pugaise wawa sena ayao ine oko, Abelra yu daigati nasani Tuwa Bayau mene pasenana abena pugao awang sinoiya ara.</VERS>
      <CAPTION vref="25">Tuwa Bayau mene tawing ipai wururu sero aung yariniya.</CAPTION>
      <VERS vnumber="25">Niye ge tugata yero noiya auna ge nuna nigiro oko nigaine yowi sero, kotungno nao ninae umo nasani neupu. Gitau tawingna atu ge tugata yenu awang sewa abena nunae-una atu kasa yena. Orata yeme eune uritira atu ge name eno tugata yero noiya, arare naname ge nuna nigiro oko nigaine yero nete aune ago nono yero abena oko pumao yarinenine?</VERS>
      <VERS vnumber="26">Gitau ge senu tawing ipena. Arata yeme awiya ge eyero senu tau yena, Na nete ago tawing nupema be dekaongka gege ipinasani uriti dema iparinena.</VERS>
      <VERS vnumber="27">“Nupema be dekaongka iparinena,” ayero sena, awiya nona yena amaze ipai wururu sero aung yaise kotupunasani sena ara. Wururu sero aung yai aune tau yero mitao gege mitao awiya kasa yero mitaise sero matu yena amaze ipariniya.</VERS>
      <VERS vnumber="28">Name napo zo wururu sero aung yaine yao teng oko, mitao gege mitao awiya topetari bautunasani nonane narinenane, arare yawa yawa nasani Tuwa Bayau eno dange sinasani nung bowi yanene. Ayero nasani koing gairo yere isare nung nuka nutope gosinoi iwaing yero noiya auna teng nung sou yanene.</VERS>
      <CAPTION vref="29">Wini ge ena.</CAPTION>
      <VERS vnumber="29">Noeno oko, Tuwa Bayau naname awiya nung iyao nona awero aung yero noiya ayao ine ara.</VERS>
    </CHAPTER>
    <CHAPTER cnumber="13">
      <VERS vnumber="1">Otao-gamao yero nasani mono wina-pung yero nowa awiya ninae-una atu oko wosaise.</VERS>
      <VERS vnumber="2">Esewa kora yari sero timara oko yepu. Ena mene esewa kora yero nasani“ emo kora yero nenane” ayero sinasani angelo eno yewa ara.</VERS>
      <VERS vnumber="3">Ge nigao otao mani ninae bunao gare miteya awiya awong eno kotupunasani gaya niye dema bunao gare miteya ayero yaise. Niye dema tawing taung puro nowa, arare gera otao mani ninae iwo mene dero gera-gaira yero nowa awong aeno dema kotungpu.</VERS>
      <VERS vnumber="4">Niye apakana yu aro yero nao awiya gaya nona me bainakama yaise. Tani daigati nasani beingtire nao okowata, tani atiro baingtiro nao amimene tau yaise. Ora yai awiro yero nowa arita atiro yangdoro ayero nowa awong awiya Tuwa Bayau mene abena pugariniya ara.</VERS>
      <VERS vnumber="5">Dubo ninae mene wau moni eno dubo-dubo oko neupu. Nona nina mitiya awiya teng puro nasani aune oko puro nao mene saine yao awiya yangdoro mitiya auna teng puro nasani yawa yawa neupu. Noeno oko, Tuwa nung nuka nutope eyero sena, “Nane ning oko duwarinena, arata giro oko gaine oko yarinena.”</VERS>
      <VERS vnumber="6">Arare name tau yero eyero sanene, Tuwa nung soremao nana. Na oko awang yarinena. Emo awong na eno no yaya meko yariniye? Aung ara.</VERS>
      <CAPTION vref="7">Tuwara ge name eno gipewa awiya puro nasani Yesu ago yanene.</CAPTION>
      <VERS vnumber="7">Gitau yao dubu ninae Tuwa Bayaura ge niye eno tugata-magata yewa awong amaze kotupu nasani neupu. Gera nagibo tumo diyaore papatinawe magayewa auna nagibo awiya gosinasani tumo diyaore neupu.</VERS>
      <VERS vnumber="8">Yesu Kristo susuwa nuna be zo ewe be zo ewe okowa. Susuwa nuna mitauna, mitoiya, deka ayero mitao gege mitariniya.</VERS>
      <VERS vnumber="9">Nona minaora sao tauyao ge dimao auna nagibo papati nasani nauwa amimene soremao zo oko tamuwa ara. Arare ge zo seka awiya niye gitau oko nigao niye eno tugata yaya amimene dubo ninae oko sisigaise. Dubo ninae awiya nona minaora sao tauyao ge mene okowata, Tuwara soremao mene sinai tau yero mitai iwaing yariniya.</VERS>
      <VERS vnumber="10">Zawing naname pugao mitiya auna me nuna awiya Yuda emora ibu sou yero nowa awong amimene minao ine teng oko.</VERS>
      <VERS vnumber="11">Niye eyero gosinowa ara: Wo dero aero yu nunae pirisa baina mene pasena disaise masi dang nibamu auna puro wiwiti naunu me awiya puro napo atura atu iyao mene igiti nauwa awero aung yero nasani nauna ara.</VERS>
      <VERS vnumber="12">Susuwa aeno Yesu nung deka ayero, yu nuna mene emo dubo naname sayai pewa yaise napo atura atu yaya taungno magayena.</VERS>
      <VERS vnumber="13">Arare name deka ayero iropuro Yuda emora nao matu awiya yangdoro nuna-una baungno nune meng gao tauna deka ayero yanene.</VERS>
      <VERS vnumber="14">Eyero gosinasani nanene: Napo tau yao mitao gege mitao naname zo awiya tawingna etu oko mitiya. Zo ago kasa yaise sao awiya tamari sero nonane.</VERS>
      <VERS vnumber="15">Arare name Yesura-una atu desetiro Tuwa Bayau bowi yao gege nasani nanane amimene zawing naname yaise. Zawing awiya begiti naname mene yazo bowire nuna awiya keregati nasani nao ara.</VERS>
      <VERS vnumber="16">Niye buro iwaing yero nasani mono iwaing pumaora bereya oko yepu. Tuwa Bayau nung ayao maze gosinoi zawing pugao me yero noiya ara.</VERS>
      <VERS vnumber="17">Gitau yao dubu ninae mene dubore ititi ninae aune gosinasani diya yero nowa, noeno oko, nete buro nunae auna susuwa Tuwa Bayaura benaungna atu keregarineya. Arare niye ge nunae dipunasani awong sou yepu. Ayero yaya buro nunae dubo iwaingne yarineya. Arata buro nunae dubo minaore yaya burora me ninae-una atu iwaing oko kasa yariniya.</VERS>
      <VERS vnumber="18">Niye nae eno isa sepu. Nae iwaing gege nari sero tau yero nonane amimene dubo nanae-una atu pasena kau yero nonane ara.</VERS>
      <VERS vnumber="19">Niye isa mene na soremaya Tuwa mene nigiro na soremai ninae-una mena yesese yari sero ge tauyao niye eno sinena.</VERS>
      <VERS vnumber="20">Tuwa Bayau monona maung nung Tuwa naname Yesu awiya magayaora atu uwenu iropuna ara. Yesu nung tairo naora nao sekawa mitao gege mitao auna ge yu nuna mene ininu tau yena, arare iropuro lama dubura diya bainakama yero noiya.</VERS>
      <VERS vnumber="21">Tuwa Bayau nune ge nuna dimaora buro yaese sero burora nona iwaing benaung giti niye eno pugaise. Ayero yero tani ena nuka nutope gosinoi teng yero noiya awiya Yesu Kristora iwaing eno naname-una atu kasa yaise. Bowi nuna mitao gege mitaise. Yore.</VERS>
      <CAPTION vref="22">Besugaora ge.</CAPTION>
      <VERS vnumber="22">Otao mani, na ge imoko daigairo oko gaetena, arare niye soremao ge gaetena awiya dubo eo yaore nigipu.</VERS>
      <VERS vnumber="23">Arare zo sana nigipu. Otao naname Timoti nung besewa ara. Arare nung nana-una mena oko bumao yariniya, awiya na nata ninae-una bumarinena.</VERS>
      <VERS vnumber="24">Gitau yao dubu ninaeta ge emo bauno apakana awiya arugatinena ara. Otao mani ninae Itali tawingna awong deka ayero niye arugatineya.</VERS>
      <CAPTION vref="25">IGI YAKOBO MENE GAENA</CAPTION>
      <VERS vnumber="25">Tuwara mono iwaing mene ninae-una atu mitaise.\id JAS NT<style fs="super">0018</style>. JA ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h YAKOBO\mt IGI YAKOBO MENE GAENA\ip\ it Yakobo nung Yesura meta amimene Tuwara dubu Yerusalem nape atu nasani nauwa auna gitau yao yero nasani nauna. Nung igi ewiya Yuda emo ge nigao sisi-bura-bura yero nasani nauwa aeno gaena. Nung iwaing naora wini ge ewe-pape gaena. Awiya susuwa eyero gaese sero gaena: Tumo diyao naname auna susuwa awiya sao naname mene okowata, yao naname mene keregatinoiya. \it*</VERS>
    </CHAPTER>
  </BIBLEBOOK>
  <BIBLEBOOK bnumber="59" bsname="JAS">
    <CHAPTER cnumber="1">
      <VERS vnumber="1">Na Yakobo mene igi ewiya gaitinena. Na Tuwa Bayau aune Tuwa Yesu Kristora buro-mani Isreli emo dubu 12 tawing susuwa ninae doro tere-tare baungno yero nowa niye aeno yawa yawa nasani igi ewiya gaitinena ara.</VERS>
      <VERS vnumber="2">Otao mani nana, ninae-una atu etegao benaung giti kasayai giro saineba dubo ninae iwaing yaise. Noeno okowata, name eyero gosinonane.</VERS>
      <VERS vnumber="3">Nona ayao amimene tumo diyao ninae gaero gari sero noiya, awiya tumo diyao ninae tauyai niye yaya-biyaya dimaora putoung puro naese ayero yero noiya.</VERS>
      <VERS vnumber="4">Arare yaya-biyaya dimaora putoung ninae-ina atu kasa yero tauyaise. Ayero yai aune niye putoung zo oko kau yarineya. Niye iwaing yawa yaware mitasani Tuwara ge nigao dubu me yero narineya.</VERS>
      <CAPTION vref="5">Nigao kau yero giro Tuwa Bayau eno isa sepu.</CAPTION>
      <VERS vnumber="5">Ninae-ina zo mene nigao kau yero giro Tuwa Bayau eno isa saise. Ayero yai nung name emo apakana aeno awang oko sao nona pugao gege pugatinoiya amimene nung eno pugariniya.</VERS>
      <VERS vnumber="6">Isa awiya dubo eto nasani okowata, tumo didinasani aune isa saise. Dubo eto yariniya amimene kotumao eto puro nasani be zo kotumao zo ago yero nupema be zo kotumao zo ago yariniya. Awiya bisi mene be zo saungtinoiya, nupema be zo wiwitinoiya, kotumao nuna mene ayero yariniya.</VERS>
      <VERS vnumber="7">Emo ayao amimene“ Na Tuwara-ina atu nona zo pumarinena,” ayero oko saise.</VERS>
      <VERS vnumber="8">Emo dubo eto nasani nowa amimene Tuwara-una atu nona paine yao teng oko ara.</VERS>
      <CAPTION vref="9">Wau monine nao amimene nona me oko niya.</CAPTION>
      <VERS vnumber="9">Emo ge nigao zo nung emo yazo aung ine yero nasani“ Tuwa Bayau mene yazo nana de ika gatinoi na nuna benaungna atu emo yazore yero nona,” ayero sinasani yawa yawa yaise.</VERS>
      <VERS vnumber="10">Deka ayero emo ge nigao zo wau monine, nung gitau emo baunona benaungna atu emo yazore yero nauna amimene eyero saise, “Tuwa Bayau mene na puro wosenu emo yazo aung ine yero nona.” Ayero sinasani yawa yawa yaise. Noeno okowata, i wui mene mena wururu sero noiya, deka ayero wau monine mene mena sisigairo aung yarineya.</VERS>
      <VERS vnumber="11">Wari nung gora kasa yero kokoni nuna mene i wui kokoni noi irara yero wururu sinoi simao nuna aung noiya, deka ayero wau emo awong moni buro gege kotupunasani nete aung yarineya.</VERS>
      <CAPTION vref="12">Etegaora ge.</CAPTION>
      <VERS vnumber="12">Zo nung etegaora atu oko zuwao tauyero nariniya amimene yawa yawa yariniya. Nung tau yero dopariniya awiya Tuwa mene abena nuna nung eno pugariniya. Abena awiya nao me iwaing. Tuwa Bayau mene abena awiya emo nung aratapunowa aeno pugari senu tauyena ara.</VERS>
      <VERS vnumber="13">Mekora etegao mene emo zora-ina atu kasa yai giro eyero oko saise, “Tuwa Bayau mene na etegatiniya.” Meko mene Tuwa Bayau oko etegatinoiya. Nupema Tuwa Bayau mene emo zo pasena yaise oko etegatinoiya.</VERS>
      <VERS vnumber="14">Etegao awiya eyero kasa yero noiya. Aratamao meko naname mene name pasena yanenese yupu noiya.</VERS>
      <VERS vnumber="15">Arare aratamao mene mesa yero mani yazo nuna pasena awiya pupunoiya. Pasena mene bainakama yero me nuna magayao awiya tapunoiya.</VERS>
      <VERS vnumber="16">Otao mani nana, awong etegao awiya Tuwa Bayaura-una atu butunoiya ayero saya niye gaya me oko yae.</VERS>
      <VERS vnumber="17">Nona iwawaing apakana arita bayao me apakana awiya uritira atu gege butunoiya. Nona ayao amimene waegaora Maung auna-una atu wowosinowa. Nuna-una atu kipiti-kapete yaota utung zo oko mitiya.</VERS>
      <VERS vnumber="18">Tuwa Bayau giginu mitauna auna teng nung ge me nuna name eno keregainu name nigiro mani awiso nuna yewangne. Nona apakana yena auna gitau yao awiya naname yanenese sero ayero yena ara.</VERS>
      <CAPTION vref="19">Ge nigao awiya me aung, arata ge dimao mene me.</CAPTION>
      <VERS vnumber="19">Otao mani nana, sana nigipu. Name apakana ge nigari sero eo yanene. Arata ge saota tini kapao pumao auna mou yanene.</VERS>
      <VERS vnumber="20">Name tini kapao puro narinenane, awiya Tuwa Bayaura benaungna oko pewa yero narinenane.</VERS>
      <VERS vnumber="21">Arare niye tani meko apakana arita pasena ganena gewaoko ninae-ina atu mitoiya awiya doro etutero nasani ge nuna dubo ninae-ina atu urenu mitoiya awiya puro neupu. Ge amimene ititi naname sorero pumao auna putoung nuna-una mitiya.</VERS>
      <VERS vnumber="22">Niye uritira ge dipunasani neupu. Ge awiya nigaya dawongna ge gege yariniya, awiya dubo ninae dema etegari neya.</VERS>
      <VERS vnumber="23">Zo nung uritira ge nigiro sisigati nasani timara yariniya, awiya nung name benaung asisira giro aune</VERS>
      <VERS vnumber="24">baungno mena nuwegatinonane ayao ine yariniya.</VERS>
      <VERS vnumber="25">Sao tauyao ge seka Yesu mene puro buna amimene name pasenana bunaora atu besena awiya asisi ine ara. Arare zo nung sao tauyao ge awiya ozaung-zaung gosinasani oko nuwegao giro dipunariniya, nung amimene yawa yawa yariniya.</VERS>
      <CAPTION vref="26">Uritira gera nao auna ge.</CAPTION>
      <VERS vnumber="26">Zo nung“ Na uritira gera nena” ayero sinasani begiti nuna diya oko yao noiya amimene dubo nuna etegatinoiya. Emo ayao awiya Tuwara gera nari noi teng oko yero noiya.</VERS>
      <CAPTION vref="27">Wau emo aune bogamasa, awongto ziyo gomi dekaongka ara.</CAPTION>
      <VERS vnumber="27">Uritira gera nao me awiya eyero mitiya. Bogamasa mani arita bauno ibono mamagayetugao amimene nona kau yero naya giro kora-makora yanene. Ayero nasani pasenana beingti naname-una atu mitoiye sero etutero nanene. Tani ayao awiya Tuwa Bayau Mama mene gosinoi gera nao me o gera nao wosewa noiya ara.</VERS>
    </CHAPTER>
    <CHAPTER cnumber="2">
      <VERS vnumber="1">Otao mani nana, niye Tuwa Bayau naname Yesu Kristo waegaora Tuwa awiya tumo didinowa amimene emo witao pu gitau gairo emo wosao pu ago gairo ayero oko yae.</VERS>
      <VERS vnumber="2">Na eyao eno sinena. Esewa etobe mene augao ninae auna towari neyato. Emo zo wau dube duwero taung wori simaore wosogairo ninae-una bumai aune nuna bautara emo bogamasa zo taung wori kekeregaore awiya dema bumariniya.</VERS>
      <VERS vnumber="3">Ayero yayato niye diti ye emo taung wori simaore auna-ina gairo eyero sarineya, “Ning etu bung, sopira adumase.” Ayero sero bogamasa eno eyero sarineya, “Ning otu dope. Ora watora adung.”</VERS>
      <VERS vnumber="4">Niye kotumao meko ninae-una nika niyetope gagausinowa. Arare tani ayao awiya yero nowa meko yero noiya.</VERS>
      <VERS vnumber="5">Otao mani nana, ge sana nigipu. Tuwa Bayau mene emo bauno tawingna etu bogamasa ine yero nowa awong amimene tumo diyaore nete uriti napo topetaese yangtagairo pungna ara. Napo awiya emo bauno dubo nunae nuna-ina atu mitoiya amimene gege topetaese senu tauyena.</VERS>
      <VERS vnumber="6">Arata ninae mene zo emo bauno bogamasa awiya giro gona nasani nowa. Ora nami mene niye puro kotora bautunowi? Waure mene ayero nasani niye eno nao meko yero nowa ara.</VERS>
      <VERS vnumber="7">Niye Yesura yazo puro nowa, arata waure mene yazo awiya puro wowosinowa ara.</VERS>
      <CAPTION vref="8">Ge ena dipunasani ena dao awiya teng oko noiya.</CAPTION>
      <VERS vnumber="8">Sao tauyao gera baina zo eyero gayao mitiya era, “Ning nitope aratapunosa, deka ayero emo ena eno ye.” Ge awiya dipunasani iwaing yarineya.</VERS>
      <VERS vnumber="9">Arata niye emo zo puro witiro zo puro wosiro ayarineya, awiya pasena yarineya. Ayero yaya sao tauyao ge mene ge dao ninae auna susuwa awiya keregariniya.</VERS>
      <VERS vnumber="10">Zo nung sao tauyao ge ena dipunasani sao tauyao ge muto dekaongka dariniya, awiya nung sao tauyao ge apakana detiya ayero yariniya.</VERS>
      <VERS vnumber="11">Tuwa Bayau mene sao tauyao ge ewiya pugaina ara: “Yu aro, nito wina-yangduwao awiya oko yaeto.” Ayero sena amimene nupema“ Emo oko dasa magayae,” ayero sena. Arare ning bauno nina oko duwarinesa, arata ning mani zo dasa magayariniya, awiya ning ge dao emo yarinesa.</VERS>
      <VERS vnumber="12">Susuwa keregaora bera atu Tuwa Bayau mene name sao tauyao ge sekawara awega-ziwega yariniya. Sao tauyao ge amimene bunao naname besena. Arare sao tauyao ge sekawa awiya kotupunasani ge sinasani ayero nasani neupu.</VERS>
      <VERS vnumber="13">Zo nung otao nuna oko ao-diyao yariniya nung awiya Tuwa Bayau mene name awega-ziwega nete abena oko ao-diyariniya. Zo nung ao diyaore dema nasani nariniya amimene susuwa keregaora bera atu awang yao aung dopariniya.</VERS>
      <CAPTION vref="14">Tumo diyaore nasani soremao buro yanene.</CAPTION>
      <VERS vnumber="14">Otao mani nana, zo mene“ Na Yesu tumo didinona” asinasani soremao buro oko yao nariniya, awiya Tuwa Bayau mene tumo diyao nuna awiya gai teng yarinita? Aung ara. Tumo diyao ayao amimene nono yero nung gera yaora atu soremariniye?</VERS>
      <VERS e="16" vnumber="15">Emota bauno otao ninae zo mene mo taung worire aune wo mare ayao awiya kau nasani nai giro ninae-una zo mene nung eno eyero sariniya, “Ning yawa yaware baung nase. Ayero taung yayaung yao eno, taung nina dowe. O nona minao awiya mini taung nina inai tudiro nase.” Zo nung be mene gege ayero sinasani soremao buro oko yao yariniya, awiya teng yarinita? Aung ara.</VERS>
      <VERS vnumber="17">Zo nung tumo diyaore nasani soremao buro oko yao yariniya aeno tumo diyao nuna auna me aung yariniya.</VERS>
      <VERS vnumber="18">Arata emo zo mene na eno eyero sariniya, “Ning tumo diyaore nosa, nane zo soremao buro nona.” Emo amimene ayero sai na abena eyero sarinena, “Ning tumo diyao nina soremao buro aung nono yero nosa awiya na eno gipe. Na tumo diyaore nao nana soremao buro nana mene gipane.” Ayero sarinena ara.</VERS>
      <VERS vnumber="19">“Tuwa dekaongka gege mene mitoiya awiya Tuwa Bayau,” ayero sinasani iniro taka sinosa, awiya iwaing. Iwae deka ayero sero iniro taka sinasani awang yero ipinasani nowa ara.</VERS>
      <VERS vnumber="20">O darabi emo, ning Yesu tumo didinosa arata ning soremao buro oko yao yero nosa, arare tumo diyao nina awiya nona piti gege noiya. Arare susuwa ewiya nigi.</VERS>
      <CAPTION vref="21">Abrahamto Rehap mene tumo diyaora me tamuwato.</CAPTION>
      <VERS vnumber="21">Ewowo naname Abraham nung mani nuna Isaka awiya Tuwa Bayau eno zawing pugari sero aitara atu pugaina aeno Tuwa Bayau mene giro nung emo pewayao ayero sena ara.</VERS>
      <VERS vnumber="22">Arare eyero gosineya. Abraham nung tumo diyao nuna awiya yao nuna mene soreuna. Ayero nasani tumo diyao nuna awiya yenu tauyena.</VERS>
      <VERS vnumber="23">Ayenu aune ge nung eno gayao zo eyero mitiya awiya me yena, “Abraham nung Tuwa Bayau tumo dinu nung giginu emo pewayao yena.” Arare yazo nuna Tuwa Bayaura otao ayero sena.</VERS>
      <VERS vnumber="24">Arare eyero gosineya. Tuwa Bayau nung emo zo tumo diyao nuna auna gege gai pewayao oko yariniya. Nung tumo diyaore nasani soremao buro dema nariniya, awiya Tuwa Bayau mene gai nung emo pewayao yariniya ara.</VERS>
      <VERS vnumber="25">Pasena bauno Rehap nung deka ayero yena. Tuwa Bayau mene tumo diyao nuna aune soremao buro nuna auna me awiya giro sorena ara. Ayero yena, noeno okowata, bauno nung emo etobe tawing temuwato amimene nuna-una kasa yewato otao gamao yero nagibo pungyao zora pugainu opene bamuwato ara.</VERS>
      <CAPTION vref="26">Ewawa naname diya yanene.</CAPTION>
      <VERS vnumber="26">Arare tumo diyaora susuwa eyero mitiya era: Mani maganowa oweno aung noi taung aingso gege mene teba mitoiya, deka ayero tumo diyao mene soremao buro aung awiya teba mitariniya.</VERS>
    </CHAPTER>
    <CHAPTER cnumber="3">
      <VERS vnumber="1">Otao mani, niye daigairo mene gipao buro yari oko sae. Nigitineya. Tuwa Bayau mene name apakana awega-ziwega nasani abena pugariniya be aune nung nae gipao emo awiya gera pugati nasani ge sero baingtariniya.</VERS>
      <VERS vnumber="2">Name apakana be giti nona yero nonane meko yero noiya. Zo nung ge meko zo oko sao yariniya, awiya nung emo iwaing-kawaing nibamu asari nenane. Nung taung aingso nuna diya yao ine teng.</VERS>
      <VERS vnumber="3">Wo osi mene ge naname nigaese aeni bera gamao pugati nonane. Arare nona maingkoka amimene wo baina awiya puro kipiti-kapete yero nonane.</VERS>
      <VERS vnumber="4">Wang deka dema gosinonane. Awong babuze nibamu. Bisi babuze nibamu mene pisinoi bautunowa, arata saineba. Wang ago yao emo nung wana wang ago yao maingkoka awiya puro kipiti-kapete noi nagibo sinoiya teng wang mene bautunoiya.</VERS>
      <VERS vnumber="5">Arare emora ewawa nung deka ayao ara. Nung nona maingkoka, arata nupema buro etoka oko yero noiya. Nigitineya. Masisi awiya nona maing maingkoka, arata nung amimene yeko baina awiya awinoi aung yero noiya, awiya gosinowa.</VERS>
      <VERS vnumber="6">Arare ewawa naname awiya masisi ine. Nung amimene te wawong taung ipu naname ena daigairo mekora ai yero noiya. Nung amimene taung aingso naname noi siwing siwing nibamu yero noiya. Nung nao naname pugati noi awinoi name pasena yero nonane. Nupema nung awiya Sanda mene kounoi awinoiya ara.</VERS>
      <VERS vnumber="7">Wo ewego-papego ikara aune witora nupema nire yire awiya emo mene kokowang yari yero giro gaga dero kora yanane aune name tayarineya.</VERS>
      <VERS vnumber="8">Arata ewawa nung emo mene puro wosao ine teng oko. Nung oregao aung. Kipiti-kapete gege yero nasani mitoiya. Nung nao nuna meko. Gaima mene emo bauno gera noi mamaga yero nowa deka ayero ewawa mene emo baunona nao gera noiya ara.</VERS>
      <VERS vnumber="9">Ewawa naname mene Mama naname Tuwa Bayau awiya bowi yero nonane, nupema name ewawa dekaongka amimene emo Tuwa Bayau mene yena benaung nuka nuna ine awiya waru yero nonane.</VERS>
      <VERS vnumber="10">Be dekaongka auna atu bowi yaore waru ge saore kasa yero noiya. Otao mani nana, tani ayao awiya teng oko yero noiya.</VERS>
      <VERS vnumber="11">Ou gubigubi noiya auna atu ou minaore dokowang yaore kasa yero nowitota? Aung ara.</VERS>
      <VERS vnumber="12">Otao mani, i isima mene me ewa iyarinita? Aung ara. Ora ona mene ganuga iyarinita? Aung ara. Deka ayero wito mene ou minao ine yao awiya teng oko ara.</VERS>
      <CAPTION vref="13">Kotumao iwaing awiya Tuwa Bayaura-ina atu butunoiya.</CAPTION>
      <VERS vnumber="13">Ninae-ina towang atu emo bauno kotumao iwawaingne ena nasani giro etutero naese. Ayero yaya emo bauno mene nao iwaing nunae awiya giro eyero sarineya, “Emo bauno owiya kotumao iwaing mene yupunoi dubo monone nasani buro iwaing yero nowa.”</VERS>
      <VERS vnumber="14">Arata niye emo ena eno dubo meko puro nasani kotumao ninae mene yazo ninae de ika gaese sero sinasani narineya, awiya kotumao ninae iwaing siya sero taung ninae oko puro witae. Ge me puro wosiro ge iwao ge oko saya ge me ine yae.</VERS>
      <VERS vnumber="15">Dubora kotumao ayao awiya ika atu oko wosina. Aung ara. Kotumao ayao awiya tawing emora gege. Awiya Sandara-ina atu butunoiya.</VERS>
      <VERS vnumber="16">Dubo meko aune yazo puro witaore ninae-ina atu mitariniya, awiya deka ayero gagausao tani mekore ninae-ina atu mitariniya.</VERS>
      <VERS vnumber="17">Dubora kotumao ikara awiya wosewa pewayao gege. Arare nung nona eyao tapunoiya: Gitau dubo pewayao, aune mono, dero yawero nao, ge dimao, monone nao, buro iwaing yao tapunoiya. Arata nung dubo gewaoko o ewawa etore nao awiya oko tapunoiya.</VERS>
      <CAPTION vref="18">Tawingna nona aeno gewera nasani me oko tamao narinesa.</CAPTION>
      <VERS vnumber="18">Mono puro nari sinowa amimene monona we urinowa me nuna nao iwaing pewayao kasa yero noiya.</VERS>
    </CHAPTER>
    <CHAPTER cnumber="4">
      <VERS vnumber="1">Ninae-ina wina-de yaore iwo yaore mitoiya, awiya natu kasanoiye? Awiya moko ninae-ina atu kasanoiya. Noeno okowata, dubo-dubo gewaoko mene ninae-ina mokora atu mitasani niye wina-watiung yero nowa tani wina-de yaore iwo yaore awiya ninae-una mokora atu buro daung atu kasa yero noiya.</VERS>
      <VERS vnumber="2">Niye nona zo pumari aratapunowa, arata nona auna maung oko yero nowa, arare emo dari sero nowa. Niye dubo-dubo yero nowa, arata nona me oko pupunowa, arare wina-de yero iwo wina-ye yero nowa. Niye nona zo pumari aratapunowa, arata nona aeno Tuwa eno isa oko sinowa, arare niye nona awiya oko pupunowa.</VERS>
      <VERS vnumber="3">Niye aratamao ninae-ina me awiya tamari sero isa sinowa, arata kotumao ninae meko. Arare nona eno isa sinowa awiya oko pupunowa.</VERS>
      <VERS vnumber="4">Oiye, emo mene bauno daigatinowa ayao awiya emo niye arauwa. Tawingna nona aune otao yero narineya, awiya niye Tuwa eno iwo yero nowa ayero yariniya, awiya gosineita? Arare zo nung tawingna nona memeko-mameko aune otao yari sariniya amimene Tuwa eno iwo yariniya.</VERS>
      <VERS vnumber="5">Arata ge gayao zo eyero mitiya awiya teba senuta, “Tuwa mene nung ititi name eno pugaina awiya gerao nuna gege naise gewera baina yero noiya.” Ge awiya teba oko sena.</VERS>
      <VERS vnumber="6">Arare Tuwa mene name eno soremao bainakama yero noiya. Auna ge gayao zo eyero mitiya, “Tuwa Bayau nung emo taung puro wiwitinowa auna dong dusugati noiya. Arata nung emo dubo wosaore nowa awiya sorepunoiya.”</VERS>
      <VERS vnumber="7">Arare niye dubo wosaore nasani Tuwara ge diungpu. Ayero nasani Sanda esegaipu. Ayero yaya aune nung niye awang yero sumariniya.</VERS>
      <VERS vnumber="8">Niye Tuwa iniro baingtarineya, awiya nung deka ayero niye iniro baingtariniya. Niye pasena emo, wawong ninae saepu iwaing-kawaing yae. Niye dubo etore, niye dubo ninae Tuwa Bayaura-una gege pugairo neupu.</VERS>
      <VERS vnumber="9">Niye pasena ninae giro meng gatinasani dubo miniro zi be nasani zi me sepu. Gero iyao ninae meko awiya duwaya dubo minao mene kasa yaise. Nupema yawa yawa ninae ge iwao awiya aung yaise. Meng gao awiya kasa yaise.</VERS>
      <VERS vnumber="10">Tuwara benaungna atu dubo ninae puro wosiro naya aune nune yazo ninae de ika gariniya.</VERS>
      <CAPTION vref="11">Name zaz mene yaine oko yanene.</CAPTION>
      <VERS vnumber="11">Otao mani nana, niye otao mani ena oko puro wosae. Zo nung otao nuna puro wosariniya amimene sao tauyao ge dema puro wosariniya. Nung otao nuna meko asinasani sao tauyao ge awiya meko asariniya. Ning sao tauyao ge awiya meko asarinesa, awiya ning sao tauyao ge dimao emo oko yarinesa. Ning zaz emo yarinesa.</VERS>
      <VERS vnumber="12">Sao tauyao ge pugaina amimene gege zaz emo dekaongka ara. Arare ititi soraota gera yao buro awiya nune gege yariniya. Ning no nina eno otao nina meko asarinesi?</VERS>
      <CAPTION vref="13">Tuwa mene nigai aune name buro yarinenane.</CAPTION>
      <VERS vnumber="13">Ge zo ewiya nigipu. Niye eyero sinowa, “Name yemeta gora napo auna baungno wau moni buro nanane dawang zo aung yai aune kapetegairo barinenane.”</VERS>
      <VERS vnumber="14">Ori, niye gora nona nomi kasayariniye, awiya oko gosinowa. Nao ninae awiya iyao boingsa mene kasa yero mena sisigairo aung yero noiya ayao ine ara.</VERS>
      <VERS vnumber="15">Arare niye eyero saya aune teng yariniya, “Tuwa mene nigai aune seka nasani buro zota zo awiya yarinenane.”</VERS>
      <VERS vnumber="16">Ninae taung puro witaora ge sinasani yawa yawa yero nowa. Yawa yawa yao awiya nona meko ara.</VERS>
      <CAPTION vref="17">Emo wau moni eno dubo-dubo yero nowa auna ge.</CAPTION>
      <VERS vnumber="17">Emo zo buro iwaing yari sero giro baingtariniya arata saineba duwariniya, awiya nung eno eyero sanene, “Nung pasena yetiya.”</VERS>
    </CHAPTER>
    <CHAPTER cnumber="5">
      <VERS vnumber="1">Emo wau moni zamena simena noi puro nowa aeno sana nigipu. Yaya-biyaya ninae-ina atu kasa yariniya, awiya giro zi sinasani be kerepu.</VERS>
      <VERS e="3" vnumber="2">Tawingna be aung yari nasani niya, arata saineba, niye wau buro yeteya be bumi puro pu dekaongna gatineya mitiya ara. Wau moni zamena simena ninae awiya wururu sero aung yariniya. Mo taung worire ninae awiya ziri mene minaya meko yarineya. Moni ninae kayai yariniya. Ayero yai kayai amimene susuwa ninae meko keregatinasani iyao ine yero taung aingso ninae awero aung yariniya.</VERS>
      <VERS vnumber="4">Nigitineya. Buro-mani mene buro ninae nasani ma gamuwa, arata burora zuma agewa awiya ninae sorero ugaing pumuwa amimene be kerinasani susuwa ninae meko awiya keregati noiya. Ayero noi ma buro yao emora zi amimene uritira gorobo emora Tuwa auna daweng toitinoiya.</VERS>
      <VERS vnumber="5">Niye tawingna etu nasani nona zapunoi mininasani yawa yawa yero nowa. Arata niye napo pu ine. Niye nona mininasani baina baeya, arare ayaora be ninae nugu daung niya.</VERS>
      <VERS vnumber="6">Niye emo dang awiya gera pugairo dedunowa magayero nowa. Arata awong taung nunae oko sorero nowa.</VERS>
      <CAPTION vref="7">Name tau yero Tuwa diya nanene.</CAPTION>
      <VERS vnumber="7">Otao mani nana, niye Tuwa kasa yaise, bereya aung diya neupu. Nigitineya. Burora maung zo mene ma urero me kasayaise diya noiya. Ayero nasani ware warire teng yayato ma iyaise, bereya yao aung, diya noiya.</VERS>
      <VERS vnumber="8">Deka ayero niye Tuwa kasa yaora be diya nasani bereya yao aung dubo ninae inipu tudiro mitae. Noeno okowata, Tuwa kasa yaora be nugu niya.</VERS>
      <VERS vnumber="9">Otao mani, Tuwa Bayau mene niye gera pugao eno, niye ge matu abena wina-se oko yae. Nigitineya. Awega-ziwega yaora maung, nung bumaora be nugu niya.</VERS>
      <VERS vnumber="10">Otao mani nana, porofete mene Tuwara bera ge sinauwa amimene yaya tapunasani bereya yao aung nauwa, deka ayero niye te weso nunae awiya papatinasani neupu.</VERS>
      <VERS vnumber="11">Nigitineya. Awong yayara mokora atu gewera nasani nauwa awiya giro yawa yawa yanene. Emo yazo Yobe nung yayara mokora atu tauyena auna ge nigitinowa. Arata nupema ago Tuwa mene nung eno zamena simena taungna, awiya dema nigitinowa. Ao-diyao monone awiya Tuwara una atu butunoiya awiya gosinowa ara.</VERS>
      <CAPTION vref="12">Ge me sao tauyao auna ge.</CAPTION>
      <VERS vnumber="12">Otao mani nana, ge tauyao zo erauwa. Niye uritira ikogairo sao tauyao o tawingna pugairo sao tauyao o nona enana pugairo sao tauyao awiya dopu. Ayero oko yae. Niye“ Yore” sari sero giro“ Yore” gege sepu. Nupema“ Aung” sari sero giro“ Aung” gege sepu. Tuwa Bayau mene niye gera pugao eno, ayero yepu.</VERS>
      <CAPTION vref="13">Yayare mene iwaing yao auna ge.</CAPTION>
      <VERS vnumber="13">Ninae-ina zo mene yo amao dubo minaore nariniya, nung amimene Tuwa Bayau eno isa saise. Zo mene yawa yawa nariniya, nung amimene bowi yaora yere gamaise.</VERS>
      <VERS vnumber="14">Ninae-ina zo mene yaya puro mitariniya, nung amimene dubura diya yausai nuna-una buro nung eno isa saese. Ayero nasani Tuwara yazo yau sinasani aune emo yayare awiya uweri suwaese.</VERS>
      <VERS vnumber="15">Awong isa tumo diyaore sarineya, awiya Tuwa mene emo yayare awiya kora yai iwaing yero iropariniya. Anasani gitau pasena yenuta awiya dema disai aung yariniya.</VERS>
      <VERS vnumber="16">Arare niye yaya aung nari kotungno giro pasena wina-keregairo aune isa mene wina-soreung yepu. Emo pewayao auna isa awiya putoung bainane.</VERS>
      <VERS vnumber="17">Eliya nung emo name ine. Arare nune wa wosoiye sero awang sinasani isa tauyao nibamu senu dawang etama aune zo ageware wa tawingna oko wosao mitauna ara.</VERS>
      <VERS vnumber="18">Arata ago nung isa senu uritira atu wa wosinu tawingna atu nona we kosoyero iropuro baiwa ara.</VERS>
      <CAPTION vref="19">Emo Tuwara nagibo taragairo nowa awiya kora yanane kapetegae.</CAPTION>
      <VERS vnumber="19">Otao mani nana, ninae-ina zo nung ge mera nagibo daigai otao zo mene nung inai kapete gairo nagibo me tamariniya, awiya nung otao soremariniya amimene ge eyero gaise:</VERS>
      <CAPTION vref="20">IGI NAMBA WAN PETORO MENE GAENA</CAPTION>
      <VERS vnumber="20">Nung pasena emo zo nagibo mekora atu kora yai kapete gariniya amimene ititi nuna magayaora atu sorero pumariniya. Ayero yai Tuwa Bayau mene pasena nuna witao disariniya.\id 1PE NT<style fs="super">0018</style>.1P ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h 1 PETORO\mt IGI NAMBA WAN PETORO MENE GAENA\ip\ it Petoro mene igi ewiya Tuwara dubu ena iwo towang atu nasani yaya-biyaya tapunasani nauwa aeno gaena. Nung susuwa eeno gaena: Yesura dubu yaya mokora atu nauwa amimene Yesura Bowi Iwaing kotupu nasani tauyero naese. Nupema Yesu yaya taungno i pasaora atu pasena naname-una abena magayena awiya kotupu nasani nung tumo didinaese aeno gaena ara. \it*</VERS>
    </CHAPTER>
  </BIBLEBOOK>
  <BIBLEBOOK bnumber="60" bsname="1PE">
    <CHAPTER cnumber="1">
      <VERS vnumber="1">Na Petoro. Na Yesu Kristora aposolo yero nona amimene igi ewiya gainena. Niye Tuwa Bayaura yangtagao dubu yero nasani zanero Ponto, Galata aune Kapadosia, Asia arita Bitinia provins auna atu esewa ine yero baungno nowa niye aeno igi ewiya gainena era.</VERS>
      <VERS vnumber="2">Tuwa Bayau Mama mene niginu mitauna, arare nung niye yangtagaina ara. Niye awiya Oweno mene korayai pewa yaese, nupema Yesu Kristora ge dimaese, aune yu nuna suwaese ayero yena ara. Ninae-una atu Tuwa Bayaura bayao monone mene kasa yero zapunasani mitaise.</VERS>
      <CAPTION vref="3">Nao me iwaing uritira atu name diya mitoiya.</CAPTION>
      <VERS vnumber="3">Name Tuwa Bayau, nung Tuwa naname Yesu Kristora Maung, nung awiya bowi yanene. Yesu Kristo magayaora atu iropuna susuwa aeno Tuwa Bayau mene mono iwaing nuna bainakama auna eno nao sekawa name eno taunu kasa yewangne ara. Arare name nao sekawara nasani nung name sorero pumariniya ayero sinasani kotung-kotung nasani nonane ara.</VERS>
      <VERS vnumber="4">Arare nete tumo diyaora me topetanenese nao sekawa name eno tauna ara. Tumo diyaora me awiya sisigairo aung yao ine teng oko, nupema beingtire yao ine teng oko. Tumo diyaora me awiya niye eno uritira atu pugainu mitoiya ara.</VERS>
      <VERS vnumber="5">Niye deka amaze tumo diyao ninae-una Tuwa Bayaura putoung mene niye doe-doe yero diya yero noiya. Awiya korayao me tamaese ayero yero noiya ara. Korayao awiya be aung yai aune kasa ye daung gaise sosenu mitoiya.</VERS>
      <VERS vnumber="6">Niye aeno yawa yawa yero nasani nowa. Arata Tuwa Bayau mene nigai yaya-biyaya benaung giti ninae una atu kasayariniya. Arare kasayai giro niye“ saineba, name be maingkoka gege yaya tamarinenane,” ayero sero yawa yawa yepu.</VERS>
      <VERS vnumber="7">Eyero nigitinowa: Gol awiya mitete sisigairo aung yariniya, arata saineba emo mene beingti aung yaise iyao mene igitinowa aune me kasa yero mitoiya. Arare deka ayero Tuwa Bayau mene tumo diyao ninae me yaise sero yaya tapunasani naese sero ayero noiya. Tumo diyao ninae awiya gol ine okowa. Gol awiya zuma wosao ara. Arata tumo diyao mene zo nona zuma bainane ara. Arare niye yaya tapunasani naya tumo diyao ninae me yai Yesu Kristo kasa yai aune Tuwa Bayau mene niye bowi nasani yazo ninae de ika gairo simao waegaore niye eno pugariniya ara.</VERS>
      <VERS vnumber="8">Niye Yesu benaung nuna oko gao yewa amimene saineba dubo ninae nung eno pugatinowa. Be yeme eune niye nung diti ninae mene gao teng oko, arata saineba nung tumo didinowa ara. Ayero nasani tawingna etu yawa yawa bainakama emora be mene keregairo saine yao teng oko awiya yero nowa.</VERS>
      <VERS vnumber="9">Arare niye tumo diyao ninae-una me tapunowa ara. Me awiya niye mekora atu sorero puro koranoiya ara.</VERS>
      <VERS vnumber="10">Soremao ninae-una kasa yaise sao awiya oko kasa yaore porofete mene soremao auna ge sero nasani nauwa ara. Ayero sinasani“ Korayao awiya nono yero kasa yariniye?” ayero kotungno awong gitau gatau otu atata yero tamaora buro nasani kau yero nauwa ara.</VERS>
      <VERS vnumber="11">Kristo nung yaya kokoni yao pupunete simao waegaore nuna puro nariniya auna ge Oweno nuna mene dubo nunae-una pugatinaunu awong“ be noune ing, ora tani nono yao ine kasa yai aune Kristo kasa yariniye?” ayero sero nasani nauwa ara.</VERS>
      <VERS vnumber="12">Awong buro yero nasani nauwa auna me awiya nunae-una atu okowata, ninae-una atu kasa yaise sao, awiya Tuwa Bayau mene awong eno keregaina ara. Porofete awong Bowi Iwaing yeme nigitineya auna ge gitau sero nasani nauwa ara. Bowi Iwaing awiya Oweno uritira atu wosina amimene emo ena soreunu aune niye tugata yewa ara. Ge auna susuwa awiya angelo mene nigari aratapunowa ara.</VERS>
      <CAPTION vref="13">Dubo pewa yaore etutero nanenese sao ara.</CAPTION>
      <VERS vnumber="13">Arare niye kotumao ninae kora yero etutero nao ninae umo nasani neupu. Ayero nasani Yesu Kristo kasa daung yai aune uritira simao pumarineya auna eno tumo didinasani kotupunasani neupu.</VERS>
      <VERS vnumber="14">Tuwa Bayaura ge dimao mani yero neupu. Niye gitau diga nasani pasenana yumao ago yero nasani nauwa, nao deka ayero yeme oko neupu.</VERS>
      <VERS vnumber="15">Tuwa Bayau niye yau sena nung awiya pewa yero naora maung ara. Arare niye deka ayero teng nung ine yero pewa yero neupu.</VERS>
      <VERS vnumber="16">Ge zo eyero gayao mitiya, Na pewa yero nona, arare niye deka ayero pewa yero neupu.</VERS>
      <CAPTION vref="17">Nona zuma baina amimene name zuma gaena.</CAPTION>
      <VERS vnumber="17">Niye Mama ayero sinasani arugatinowa nung awiya zaz naname yero noiya. Nung amimene emo awega-ziwega yari yero name emo witaota wosao ing, awiya saineba nao naname-una teng ge naname sai aung yariniya. Arare niye tawingna etu esewa ine yero narineya teng nung awang yero nasani eyare etutero neupu.</VERS>
      <VERS vnumber="18">Niye eyero nigiro baingtitinowa ara: Niye aya-ewowo ninae-una nagibo me aung piti gege awiya papatinasani nauwa aune nona sisigao golta silva amimene niye oko zuma gaena.</VERS>
      <VERS vnumber="19">Kristora yu zuma bainane amimene niye zuma gaena ara. Nung amimene lama zo taung iwaing bozo aung beingti aung ayao ine yero nasani nauna ara.</VERS>
      <VERS vnumber="20">Gitau tawing oko kasa yaore buro awiya Kristo eno sao ara. Nung kasa yena awiya yeme be aung yari sero niya eeno niye eno wosiro buro kasa yena ara.</VERS>
      <VERS vnumber="21">Niye buro nuna eno Tuwa Bayau tumo didinowa. Tuwa Bayau amimene nung magayaora atu uwenu iropunu simao waegaore nung eno pugaina ara, arare tumo diyao ninae aune iniro taka sao ninae aune awiya Tuwa Bayaura-una atu mitiya ara.</VERS>
      <CAPTION vref="22">Uritira ge mene name uwena, arare name dubora mono wina-pung yanene.</CAPTION>
      <VERS vnumber="22">Niye ge me dipunauwa aeno dubore ititire ninae pewa yena ara. Awiya otao-gamao yaese ayero yena ara. Arare dubo tairo tiro otao-gamao me yero neupu.</VERS>
      <VERS vnumber="23">Niye nao sekawara kasa yewa. Awiya nona we suwero aung yao auna okowata. Nona we suwero aung yao ine teng oko, auna atu kasayewa. Niye Tuwa Bayaura ge naore arita mitao gege mitao auna atu kasa yewa ara.</VERS>
      <VERS vnumber="24">Ge gayao zo eyero mitiya, Emora nao awiya kaing ine ara. Nupema simao nunae awiya i wuzi ine ara. Kaing nung be nimoire oko mena zorinoiya. Deka ayero i wuzi mene mena basinoiya ara.</VERS>
      <CAPTION vref="25">Yesu nung ziwong naname naore ara.</CAPTION>
      <VERS vnumber="25">Arata Tuwa Bayaura ge awiya mitao gege mitariniya ara. Tuwa Bayaura ge awiya Bowi Iwaing niye eno tugata yewa arauwa.</VERS>
    </CHAPTER>
    <CHAPTER cnumber="2">
      <VERS vnumber="1">Niye Tuwa Bayaura gera nao sekawa puro yero nowa, arare niye tani memeko-mameko apakana yangdopu. Etegaora tani apakana aune ge iwaora tani enane, emo eno tini kapao, emo enana nona eno dubo mou tamao auna tani aune, emo eno ge bautara sao, awiya apakana yangdopu.</VERS>
      <VERS e="3" vnumber="2">Niye Tuwara mono iwaing auna sau miniwa be mege yena ayero niya, arare mani wuire mene aira aming dubo yero noiya ayao ine niye aming mung iwaing awiya dubo yaise. Aming mung amimene ititi ninae diya yero noiya. Amaze mininasani bairo uritira gera emo me yarineya.</VERS>
      <VERS vnumber="4">Tuwa nung naora maung yero noiya amimene ziwong naore ine ara. Emo mene gigiwa meko yenu au demese gairo yangduwa ara. Arata Tuwa Bayau mene zo giginu iwaing yenu giro pungna ara.</VERS>
      <VERS vnumber="5">Arare niye daba naore ine yero nasani nuna-una buro susuuno-ta susuuno ayaya Owenona ibu dopariniya ara. Nupema Tuwa Bayau mene niye yangta gairo pumai niye pirisa dubu mene yaine yero nasani dubo mene Tuwa Bayau eno zawing pugatinaya nung Yesu Kristora iwaing eno gai iwaing yariniya ara.</VERS>
      <VERS vnumber="6">Ayero sinena, noeno okowata, ge eyero gayao mitiya, Eyero gipu! Na daba iwaing zo sosero kora yero garo autura ziwong yaise Zaiyon atu pugatinena. Emo zo mene nung tumo diyariniya amimene oko meng gaore dubo minaore nariniya.</VERS>
      <VERS vnumber="7">Arare niye nung tumo didinowa amimene nung gosinowa nona zuma bainane ine yero noiya ara. Arata nung tumo oko diyao yero nowa awong aeno eyero sao ara, Daba garo yao emo mene gigiwa meko yenu yangduwa amimene garo autura ziwong yena, arare dopero mitiya era.</VERS>
      <VERS vnumber="8">Nupema awong eno ge gayao zo eyero mitiya, Daba auna atu te nunae gayarineya. Daba auna atu emo mene te gaero zuwarineya. Awiya awong Tuwara ge dedunowa susuwa aeno awong te gaero zuwarineya. Awong ayero yaese sao mitiya.</VERS>
      <CAPTION vref="9">Name Tuwa Bayaura dubu yero nonane.</CAPTION>
      <VERS vnumber="9">Niye awiya Tuwara yangtagao dubu ara. Niye awiya Tuwara pirisa dubu ara. Niye awiya Tuwara gegeregao dubu ara. Niye awiya Tuwara emo bauno me ara. Awiya niye Tuwa Bayaura tani iwawaing-kakawaing auna bowi sero sero yaese sero niye yangtagaina ara. Nung niye mumena atu puro pu waegao nuna iwaing auna gaina ara.</VERS>
      <VERS vnumber="10">Niye gitau Tuwa Bayaura dubu oko yero nasani nauwa. Arata yeme ewiya niye dubu nuna yero nowa ara. Gitau awiya niye Tuwa Bayaura mono iwaing aung nasani nauwa, arata yeme zo niye mono iwaing nuna-una atu yero nowa ara.</VERS>
      <CAPTION vref="11">Name Tuwara soumani yero nasani tawingna emo babuze auna ge dimanene.</CAPTION>
      <VERS vnumber="11">Otao mani nana, sana nigipu. Niye waina tawing euna atu paka yero nowa amimene nao matura dubo-dubo yao awiya bauta potepu. Nao matura dubo-dubo yao amimene dubore ititire ninae eno iwo yero noiya ara.</VERS>
      <VERS vnumber="12">Nao matura dubo-dubo yangdoro diga emo mene niye giro pasena emo ayero sowi sero niye nunae-una towang atu etutero neupu. Ayero yero nasani naya Tuwa Bayau mene nunae-una kasa yai aune awong nao ninae iwaing auna nung bowi yarineya ara.</VERS>
      <VERS vnumber="13">Emo mene sao tauyao ge benaung giti niye eno pugaya giro niye Tuwa kotupu nasani diungno aung yepu. Emo tuwa witao noiya aune</VERS>
      <VERS vnumber="14">emo tuwara wese yero nowa auna ge diungpu. Emo tuwara wese awong amimene pasena mani eno pasenana abena pugaese sao ara. Nupema nao iwaing yero nowa awong awiya bowi yaese sao ara.</VERS>
      <VERS vnumber="15">Tuwa Bayau mene niye etutero nasani aune emo darabi mene sero yaine nowa awong awiya puro wosaya ge no saine yero giro yangduwaese sero noiya ara.</VERS>
      <VERS vnumber="16">Niye emo zora soumani oko yero nowa. Awiya me ara. Arata niye“ Na emo zora soumani oko,” ayero sero pasena oko yepu. Tuwa Bayau mene niye sorinoiya awiya kotupu nasani giro soumani nuna yero neupu.</VERS>
      <VERS vnumber="17">Niye emo dubu apakana awiya samo dedunasani neupu. Ayero yero nasani kotumao puro pu Yesura otao maingna-una gaipu. Ayero yero nasani Tuwa Bayau awang yepu. Nupema emo tuwa witao nung awiya sou yero samo dedunasani neupu.</VERS>
      <CAPTION vref="18">Yesura te weso papatinasani yaya tame nanene.</CAPTION>
      <VERS vnumber="18">Soumani, niye emo tuwa ninae sou yero nasani ge nunae diungpu. Awiya emo tuwa iwaing dubo-ozaore aeno gege oko, kokoniyao aune eno dema yepu.</VERS>
      <VERS vnumber="19">Awong niye pasena oko yao aune yaya tebeba niye eno pugaya giro saineba niye Tuwa Bayau kotupu nasani be dung oko yao doro yaya awiya dipunasani naya Tuwa Bayau mene gai iwaing yariniya ara.</VERS>
      <VERS vnumber="20">Ora pasena tamaya niye daya yaya tapunasani be dung oko yao doro naya awe mene gai iwaing yariniye? Arata etutero nasani aune yaya tauno dipunasani be dung oko yao doro naya Tuwa Bayau mene gai teng yariniya ara.</VERS>
      <VERS vnumber="21">Niye ayero yaese Tuwa Bayau mene niye yau sena ara. Kristo nung deka ayero pasena aung nasani niye aeno yaya tapunasani gitau yena. Arare niye deka ayero te weso nuna amaze gosinasani patiro neupu.</VERS>
      <VERS vnumber="22">Nung pasena oko tauna, nupema ge iwao ge zo nuna-una bera atu oko kasa yena.</VERS>
      <VERS vnumber="23">Awong nung izinasani ge meko sewa abena ge meko oko sena. Awong yaya nung eno pugaiwa arata auna abena yari oko sena. Nung ge nuna awiya zaz buro ge iwao aung me gege yero noiya auna-una pugaina ara.</VERS>
      <VERS vnumber="24">Pasena naname mene taung ipu nuna-una witinu nung nuka nutope diungno puro i pasaora pugairo puro witina ara. Awiya pasena yangdoro dubo pewa yero iwaing nanenese ayero yena ara. Taung kuruwa busao nuna mene niye kora yena ara.</VERS>
      <CAPTION vref="25">Yu aro yero nao auna ge.</CAPTION>
      <VERS vnumber="25">Niye wo sipsip ine sisi-bura-bura yero nasani nauwa. Arata yeme zo niye dubore ititire ninae auna diya yao maung ninae una yesese yero bumuwa.</VERS>
    </CHAPTER>
    <CHAPTER cnumber="3">
      <VERS vnumber="1">Deka ayero niye mani bauno eno eyero sinena. Niye emo ninae-una ge dipunasani neupu. Ayero naya emo ninae ena Tuwara ge yangdoro tebeba yero nowa awong aeno ge oko sao Tuwa Bayau awang yero nasani etutero naya</VERS>
      <VERS vnumber="2">emo ninae mene nao ninae giro aune dubo nunae darawa yaese ayero yepu.</VERS>
      <VERS vnumber="3">Niye nika niyetope simari sero taungna simao oko kotumae—giti ai simaota nona zuma bainane duwaota, taung wori owere wosogairo nao—taungna simao ayao ine awiya oko kotumae.</VERS>
      <VERS vnumber="4">Taungna simao okowata, dubora simao kotungpu. Dubo-ozaora me moko ninae una atu pungyao amimene simao ninae yaise. Simao awiya sisigao teng oko ara. Simao awiya Tuwa Bayau mene gosinoi zuma bainane yero noiya ara.</VERS>
      <VERS vnumber="5">Tuwara bauno gegeregao gitau nasani nauwa awong Tuwa Bayau tumo didinasani simao deka aine puro nuka nuyetope sipunasani nauwa ara. Ayero yero nasani ibono nunae sou yero nasani nauwa ara.</VERS>
      <VERS vnumber="6">Nunae-una zo Sara mene Abrahamna ge dipunasani nauna ara. Ayero yero nasani nung emo tuwa ayero sinasani yero nauna ara. Arare niye tani iwaing yero nasani sao awang yao aung o kotung-katung yao aung narineya, awiya niye ai ninae Sarara same babarineya.</VERS>
      <VERS vnumber="7">Emo, niye eno eyero sinena. Bauno awong putoung wosao ara, arare emo niye awong aune dema etutero kotumaore neupu. Ayero nasani awong kora yero nasani neupu. Noeno okowata, niye gege oko, awong dema nao me iwaing pugao awiya topetarineya ara. Isa ninae witiro beu doiye sero ayero neupu.</VERS>
      <CAPTION vref="8">Otao-gamao yero nao auna ge.</CAPTION>
      <VERS vnumber="8">Ge ika atu sesena auna me era. Niye apakana dubo dekaongka yero yo wina-apu nasani neupu. Ayero yero nasani ge nigao otao mani ninae aune mono pupunasani taung puro witao aung neupu.</VERS>
      <VERS vnumber="9">Tani meko niye eno yaya abena oko yae. Niye giro sero izaya abena oko izae. Niye abena sari yero giro gao ge pugaipu. Noeno okowata, niye Tuwa Bayaura gaore naese nung niye yau sena ara.</VERS>
      <VERS vnumber="10">Auna ge gayao zo eyero mitiya, Zo nung nao iwaing ara tapunoiya, nupema be iwaing tamari kotupunoiya, amimene ewawa nuna diya nasani ge meko zo oko saise. Be nuna mene ge iwao zo oko saise.</VERS>
      <VERS vnumber="11">Nung pasena yangdoro bauta potero tani iwaing yaise. Ayero yero monone nasani aune buro tau yero yaise.</VERS>
      <VERS vnumber="12">Noeno okowata, Tuwa nung diti moko nuna pu emo pewa yero nowa auna-una gairo noiya. Nung dawong yawe nunae-una gairo isa nunae nigitinoiya. Arata pasena emo awiya Tuwa mene giro be dung yero noiya.</VERS>
      <CAPTION vref="13">Iwo yaora ge.</CAPTION>
      <VERS vnumber="13">Arare niye etutero nari sero tudiro narineya, awiya ena mene noeno niye eno nao meko yarinei? Ayero oko mitiya.</VERS>
      <VERS vnumber="14">Arata etutero narineya aeno ena mene niye iwo yarineya, awiya gipu dubo iwaing yae. Iwo niye eno yaya niye awang oko yepu. Nupema kotumao oko sisigaipu.</VERS>
      <VERS vnumber="15">Dubo ninae mene“ Kristo nung Tuwa dang ara” ayero sinasani neupu. Ayero naya“ Niye noeno Tuwa tumo didinowi?” auna susuwa amaze zo mene gari sero niye atata yai giro eo yero auna ge abena sepu. Etutero dubo-ozaore ge abena sepu.</VERS>
      <VERS vnumber="16">Moko ninae mene niye gera pugoiye sero etutero neupu. Ayero yaya Kristo aune dema nasani tani iwaing yero nowa niye eno ge bautara sero nowa emo awiya ge iwao sao nunae-una susuwa kasa daung yai giro meng garineya.</VERS>
      <VERS vnumber="17">Niye tani iwaing yero nasani naya aune Tuwa Bayau mene nigai auna teng ena mene yaya niye eno pugarineya awiya gosinena eo niya. Arata niye pasena tamaya aune ena mene meko niye eno yarineya, awiya zo gosinena mou niya ara.</VERS>
      <VERS vnumber="18">Kristo nung pewa yao amimene nuka nutope pasena naname eno auna be dekaongka magayenu aung yena ara. Nung pewa yao amimene emo memeko-mameko name eno ayero yena ara. Nung name Tuwa Bayaura-una susumanenese sero ayero yena ara. Nung tawing taung puro nauna aeno dewa magayena. Arata ititi nuna awiya seka mitina. Arare nung uritira taung aingso puro seka yero iropuna.</VERS>
      <VERS vnumber="19">Ititire nasani emo enana ititi bunaora mitauwa awong auna-una baungno ge tugata yena.</VERS>
      <VERS vnumber="20">Awong amimene gitau Noa wang gapunasani naunu Tuwa Bayau mene awong ao-didinasani diya yenu ge nuna dewa ara. Arare emo bauno agi oko, 8 gege ara, awong amimene wangna witiwa ou mene soga yenu oura atu oko sisigao yewa.</VERS>
      <VERS vnumber="21">Tani Noa mani awisorera-una atu kasa yena awiya tani ge ou suwao amaze etotoma yena ara. Niye ge ou susunasani iwaing yewa ara. Ge ou mene taung beingti oko sainoiya. Niye ge ou susunasani Tuwa Bayau mene dubo ninae sayai pewa yaise nung yau sinowa ara. Korayao awiya Yesu Kristo mene magayaora atu seka yero iropupunasani aune tauna ara.</VERS>
      <CAPTION vref="22">Kristo mene yaya tauna, arare name deka ayero nasani pasena yangduwanene.</CAPTION>
      <VERS vnumber="22">Nung nuka nutope uritira witiro Tuwa Bayaura-una wawong mera atu mitoiya. Ayero mitoi angelo putoung bainaneta wosaore awong apakana wese nuna yero mitowa ara.</VERS>
    </CHAPTER>
    <CHAPTER cnumber="4">
      <VERS vnumber="1">Kristora taung mene yaya tauna, arare niye deka ayero yari sero tau yepu. Noeno oko, zo nung taung nuna mene yaya tapunoiya amimene pasena yangdotinoiya.</VERS>
      <VERS vnumber="2">Arare niye tawingna etu narineya auna teng nona duru tawingna aeno dubo dubo oko nasani neupu. Niye Tuwa Bayaura be gege dipunasani neupu.</VERS>
      <VERS vnumber="3">Gitau niye digara tani eyero yero nasani nauwa ara: pasena memeko-mameko, dubo-dubo yao, ou tauyao miniro dau yao, ana-bonene yero ou miniro dau yao, Tuwa Bayaura ge dero tuwa ge iwao sou yao. Pasena ayao ine awiya niye diga nasani ayero nauwa, arare yangdopu aung yae.</VERS>
      <VERS vnumber="4">Yeme ewiya diga awong pasenana mokora mitowa yeme miteya ayero sero niye awong aune dema oko tairo nao yero neya, arare gosinowa ewe yero noi niye eno ge meko sero nowa.</VERS>
      <VERS vnumber="5">Arata awong nete ago Tuwa Bayaura-una atu ge buro yarineya. Nung amimene emo seka naore magayaore awega-ziwega yari sero diya yero noiya ara.</VERS>
      <VERS vnumber="6">Arare susuwa eyao eno Bowi Iwaing mamagayao eno dema sewa ara: Awong enaba emora nagibo mitiya auna teng taung mene abena pumaese. Arata enaba Tuwa Bayaura nagibo mitiya auna teng awiya ititi mene pumaese.</VERS>
      <CAPTION vref="7">Burora putoung ning eno pugao auna teng buro ye.</CAPTION>
      <VERS vnumber="7">Tawingna nona apakana auna besugaora be nugu niya. Arare niye dubore kotumaore nasani isa sinasani neupu.</VERS>
      <VERS vnumber="8">Dubo ninae mene mono wina-pung yero baingtipu. Dubora monone nao awiya tani iwawaing auna gitau yao yero ninaeuna atu bainakama kasa yaise. Noeno oko, dubora mono pumao amimene pasena daigairo worinoiya ara.</VERS>
      <VERS vnumber="9">Niye gugumama sao aung wina-kora yepu.</VERS>
      <VERS vnumber="10">Niye Tuwa Bayau mene burora putoung noyao tauna, awiya niye emo sero dekaong-dekaong yero nowa auna teng tauna ara. Arare burora putoung niye eno pugao amaze teng puro nasani soga wina-ye yero nasani neupu.</VERS>
      <VERS vnumber="11">Zo nung uritira ge sariniya awiya Tuwa Bayaura ge me yaise. Zo nung korayao buro yariniya awiya Tuwa Bayau mene putoung pugariniya auna teng yaise. Niye Yesu Kristora-una atu desetiro buro nomaze yarineya amimene Tuwa Bayaura yazo de ika gaise. Simao waegaore aune putoungne nuna-una atu mitauna, mitoiya, mitariniya. Awiya me yaise.</VERS>
      <CAPTION vref="12">Yesu eno yero yaya tapunasani aune yawa yawa tamao.</CAPTION>
      <VERS vnumber="12">O otao mani nana, ninae-ina atu yaya zo iyao bainakama ine amimene inao ninae gaero gari sero kasa yero mitoiya. Arare niye nona benaung seka kasa yero niya ayero sinasani oko yangka sero wawong di gamae.</VERS>
      <VERS vnumber="13">Niye yawa yawa yepu. Noeno oko, yaya Kristo mene tauna ayao ine niye tapunasani nowa. Awiya nete simao waegaore nuna kasa daung yai aune deka ayao ine dubo iwaing tapunasani yawa yawa yari sero ayero yepu.</VERS>
      <VERS vnumber="14">Niye Kristora mani awiso yero nowa susuwa aeno niye eno ge meko saya giro yawa yawa yepu. Noeno oko, Tuwa Bayaura Oweno waegaore mene ninae-una atu noiya ara.</VERS>
      <VERS vnumber="15">Ninae-ina ena mene pasena eyaora mokora toiro yaya tamowi sero sinena—mani dao magayao-ta, nona ugaing pumao-ta, tebe-tabe nao-ta, gitau yaora buro nung eno oko sao amaze puro nao—pasena ayao auna mokora toiro yaya tamowi sero sinena.</VERS>
      <VERS vnumber="16">Ora zo mene Kristora emo me yero noiya susuwa aeno yaya tamariniya aeno meng oko gaise. Nung yazo awiya puro nasani aune Tuwa Bayau bowi yaise.</VERS>
      <VERS vnumber="17">Tuwa Bayau abena pugariniya auna be kasa yero mitiya. Abena pugao awiya dubu nuna naname-una atu zayariniya. Arare naname-una gitau zayero yero bautunete emo Bowi Iwaing nuna awang sinowa awena-una atu kasa yai aune atu nono nono yao kasayariniye?</VERS>
      <VERS vnumber="18">Ora, Emo pewa yetugao mene yaya-biyaya tapunete beba sisigari yero aune iwaing yarineya, arare emo uritira ge awang sinowa o pasena yero nowa amimene nono yero iwaing yarinei?</VERS>
      <CAPTION vref="19">Emo gitau yao mene Tuwara lama dubu diya yero baingtaese.</CAPTION>
      <VERS vnumber="19">Susuwa aeno Tuwa Bayau mene nigai teng yai iwora mokora towarineya awong iwaing yero nasani dubore ititire nunae awiya emo awong yena auna waweng pugaese. Awong yena amimene ge nuka nune sena awiya ago yero noiya ara.</VERS>
    </CHAPTER>
    <CHAPTER cnumber="5">
      <VERS vnumber="1">Ninae-ina atu gitau yao yero nowa niye aeno na gitau yao otao ninae mene ge sane. Na Kristo yaya kokoni yao taunu diti moko nana me mene gigiwang amimene nete simao waegaore nuna kasa daung yai aune na dema auna maung zo yarinena. Arare na dubo ninae uwero ge sero zawagairo yana nigipu.</VERS>
      <VERS vnumber="2">Tuwa Bayaura lama dubu diya yaese sao awiya diya yero baingtipu. Buro awiya niye ayero yaese sao auna okowata, dubo ninae mene eo yariniya auna teng yepu. Ayero yero wau moni pumao kotupunasani oko, burora yo dubo witai auna teng yepu.</VERS>
      <VERS vnumber="3">Arata dubu ninae awiya duwa-dawa sinasani oko, lama diya mene lama gitau nowa ayero niye uritira gera nagibo gitau yepu emo bauno niye ago yae.</VERS>
      <VERS vnumber="4">Ayero yero naya ago diya baina mene kasa yai aune niye ziyo simaora nona aung yaine yao teng oko amaze puro narineya ara.</VERS>
      <VERS vnumber="5">Emo taung seka niye eno deka ayero tugata nena ara. Niye emo babuzera wese yero neupu. Ayero nasani niye apakana dubo puro wosiro nasani sou buro wina-ye yero nasani neupu. Noeno oko, ge gayao zo eyero mitiya, Tuwa Bayau nung emo taung puro wiwitinowa auna dong dusugatinoiya. Anasani nung emo dubo wosaore nowa awiya sorepunoiya.</VERS>
      <VERS vnumber="6">Tuwa Bayaura waweng mitowa, arare dubo puro wosipu. Ayero yaya aune ago nune gai teng yai aune nung dekaongka amimene yazo ninae de ika gariniya.</VERS>
      <VERS vnumber="7">Nona nomaze ninae-ina atu mou yero noiya awiya apakana Tuwa Bayau eno pugaipu. Noeno oko, dubo nuna ninae-ina atu mitoi niye iwaing diya yero nasani kora-makora yero noiya.</VERS>
      <VERS vnumber="8">Niye dubo seka nasani nika niyetope nao ninae umo yepu. Iwo ninae baina Sanda nung wo layon gang-gaga sero noiya ayao ine yero diti dati nasani“ awe nukarineni?” ayero sero baungno otu kasa yero buro etu kasa yero ayero nasani noiya.</VERS>
      <VERS vnumber="9">Arare niye tumo diyaore tau yero dodopinasani nagibo nuna gazepu. Noeno oko, niye eyero gosinowa ara: Otao mani ninae tawing sero sero mitowa auna-una atu yaya kokoni yao deka ayao ine kasa yero mitoiya ara.</VERS>
      <VERS vnumber="10">Tuwa Bayau soremao giti auna maung nung simao waegaore nuna mitao gege mitao amaze Kristora iwaing gege eno topetaese niye yausero puna ara. Arare niye yaya kokoni yao be apungkaka gege tapunaya aune nune niye kora yariniya ara. Ayero yero inai tau yarineya.</VERS>
      <VERS vnumber="11">Putoung awiya nuna-una atu mitauna, mitoiya, mitariniya. Awiya me yaise.</VERS>
      <VERS vnumber="12">Na ge maingkoka Siluano eno sesena gainiya. Nung gigena otao nana me yero niya. Ge me susuware nigiwa awiya Tuwa Bayaura soremao me ara, awiya gaese na igi ewiya gaero niye uwinasani ge awiya soga nena ara. Arare niye Tuwara soremao awiya puro tau yero neupu.</VERS>
      <VERS vnumber="13">Yesura dubu Babilon <NOTE type="study">+  5:13  Babilon. Petoro nung Roma nape atu mitasani igi gaena. Arata napo Roma awiya pasena napo baina, arare nung Roma napo auna yazo awiya puingti nasani napo matu meko zo yazo nuna Babilon auna yazo amaze senuta noyena.</NOTE> nape etu yero nowa awong Tuwara dubu yaese Tuwa Bayau mene name aune dema yangtaga-betaga yena amimene niye arugatineya. Gipao mani nana Mak nung dema niye arugatiniya.</VERS>
      <CAPTION vref="14">IGI NAMBA TU PETORO MENE GAENA</CAPTION>
      <VERS vnumber="14">Niye uritira gera otao-gamao yero nowa, awiya keregari sero wawong wina-ini yero aung yepu. Kristo aune dema yero nowa ninae-ina mono mitai dubo-ozaore neupu.\id 2PE NT<style fs="super">0018</style>.2P ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h 2 PETORO\mt IGI NAMBA TU PETORO MENE GAENA\ip\ it Petoro mene ge me susuware ena amimene Tuwara dubu auna kotumao uwari sero igi ewiya gaena. Awong ge iwao ge sinao emo amaze umo yaese sena. Awong Tuwara susuwa aune Tuwara Ge auna susuwa nigiro baingtaya aune ge iwao ge sinao emo mene dubo nunae sisigari yaya teng oko yariniya. Igi ewiya YUDA auna ge ine. \it*</VERS>
    </CHAPTER>
  </BIBLEBOOK>
  <BIBLEBOOK bnumber="61" bsname="2PE">
    <CHAPTER cnumber="1">
      <VERS vnumber="1">Na Simon Petoro, Yesu Kristora buro-mani nupema aposolo, amimene ge ewiya gainena. Niye tumo diyao nanae ine puro yero nowa niye aeno ge ewiya gainena. Tumo diyao awiya Tuwa naname aune Korayao Emo naname Yesu Kristo mene pugainu puro yero nowa ara. Arare nung tumo diyao naname gosinoi iwaing yero noiya ara.</VERS>
      <VERS vnumber="2">Niye Tuwa Bayau aune Tuwa naname Yesu auna susuwa nigiro baingtiti nasani pu dube gaya aune bayao monone mene ninae-ina atu kasa yero zapunasani mitaise.</VERS>
      <CAPTION vref="3">Tuwa Bayau mene name yau sero pungna, aeno abena Tuwara ge me puro nanene.</CAPTION>
      <VERS vnumber="3">Nung putoung nuna baina mene nao mera soremao aune nona apakana awiya name eno pugaina. Nung name simao waegaore nuna aune etutero nao nuna topetanenese name yau sero pungna. Arare name susuwa nuna nigiro baingtiro aune nao mera soremao aune nona apakana awiya pumarinenane.</VERS>
      <VERS vnumber="4">Simao waegaore nuna aune etutero nao nuna mitiya, arare nung nona iwawaing name eno pugari senu tauyena awiya teng pugaina. Awiya name nona pugari sena awiya puro nasani sisigaora nagibo dubo-dubo yao mene tapunoi tawingna atu mitoiya awiya giro awang yero sungno baungno nao nuna me awiya topetanenese ayero yena ara.</VERS>
      <VERS vnumber="5">Awiya eno niye tau yero etutero nao awiya tumo diyao ninae-ina susuuno puro neupu. Ayero kotumao iwaing awiya etutero nao ninae-ina susuuno puro neupu.</VERS>
      <VERS vnumber="6">Anasani dubora seminao awiya kotumao iwaing ninae-ina susuuno puro neupu. Nupema nao tauyao putoungne awiya dubora seminao ninae-ina susuuno puro neupu. Ayero Tuwara nagibora nao awiya tauyao putoungne ninae-ina susuuno puro neupu.</VERS>
      <VERS vnumber="7">Anasani otao-gamao me yero nao awiya Tuwara nagibora nao ninae-ina susuuno puro neupu. Ayero dubora mono pumao awiya otao-gamao me yero nao ninae-ina susuuno puro neupu.</VERS>
      <VERS vnumber="8">Nona apakana awiya ninae-ina atu mitasani zapunai niye Tuwa naname Yesu Kristora susuwa nigiro baingtiro nasani buro yaya me aung oko yariniya.</VERS>
      <VERS vnumber="9">Zo nung nona awiya aung nariniya, awiya nung eno eyero sanene: Nung diti guma yao ine. Nona ake atu mitiya awiya nung gaine yao teng oko. Tuwa mene gitau pasena nuna disero nung saero kora yena awiya oko kotumao nuwegairo noiya.</VERS>
      <VERS vnumber="10">Otao mani, Tuwa Bayau mene niye yangtagairo yau sero pungna. Arare yangtagairo pumao nuna awiya me yaise niye buro apakana sesena awiya tauyero puro neupu. Niye tauyero puro narineya, awiya niye iyangsao yao aung, iwaing nao gege narineya.</VERS>
      <VERS vnumber="11">Ayero nete Tuwa aune Korayao Emo naname Yesu Kristo auna napo mitao gege mitao auna toitinaya nung niye eno yowe mawe sinasani niye arugariniya ara.</VERS>
      <VERS vnumber="12">Nona apakana awiya niye eno gipero aung yewa gigiwa ara. Ge me nigiwa awiya puro tauyero dodopinowa, awiya na nigitinasani aune saineba ge deka awiya nupema sero uwinasani narinena.</VERS>
      <VERS vnumber="13">Na seka nasani aune ge amaze kotumao ninae-ina atu uwana teng yariniya.</VERS>
      <VERS vnumber="14">Noeno oko, magayaora be nana nugu niya, awiya na gosinena. Ge awiya Tuwa naname Yesu Kristo mene na eno sero keregaina.</VERS>
      <VERS vnumber="15">Na niye yangduwana niye ge awiya nigirota nigiro ayero nasani naese yeme kora-makora yarinena.</VERS>
      <CAPTION vref="16">Petoro nung gitau diri agira atu nasani Yesura simao waegaore gigina.</CAPTION>
      <VERS vnumber="16">Nae gitau Tuwa naname Yesu Kristora putoung aune kasa yao nuna auna ge awiya niye eno tugata yewangne, awiya ungwe tutura emora kotumaora atu kasa noiya amaze oko tugata yewangne. Nae nugu daung atu dopero mitasani Tuwa simao waegaore nuna aune dema kasa yenu daung mokera gigiwangne.</VERS>
      <VERS vnumber="17">Awiya Tuwa Bayau Mama mene Maina yazo de ika gatinasani nung bowi yero ge eyero senu waegao baina auna mokora atu wosi nuna-una yena: “Awiya Mani nana. Na nung eno yawa yawa yero nona.”</VERS>
      <VERS vnumber="18">Nae nung aune dema diri dang auna atu newangne ge awiya uritira atu wosinu nigiwangne.</VERS>
      <VERS vnumber="19">Arare nae aeno ge porofete mene gitau gaewa mitoiya awiya nigitinonane me nibamu yero noiya ara. Ge amimene damana ine yero mumena atu waegatinoiya, arare niye diti moko auna pugatinasani naya iwaing yariniya. Ge awiya damana naname ine ayero sero puro naya iya gaine nai aune gobu mene ninae-ina kasa yero dubo ninae waegariniya.</VERS>
      <VERS vnumber="20">Bere gitau susuwa zo eyero nigiro baingtipu: Tuwara ge gitau bukura atu gaewa mitoiya auna susuwa awiya emo zo mene dubo nuna-una atu tebeba keregao ine teng oko ara.</VERS>
      <CAPTION vref="21">Ge sisigao emo auna ge.</CAPTION>
      <VERS vnumber="21">Ge awiya emo mene kotumao nunae-una oko sero gaewa. Emo awong Oweno mene dubo nunae uwenu aune awong Tuwa Bayaura-una atu ge awiya nigiro sero gaewa ara.</VERS>
    </CHAPTER>
    <CHAPTER cnumber="2">
      <VERS vnumber="1">Isreli emora-una atu porofete me gege oko, porofete ge iwao ena awiya dema kasa yero nasani nauwa. Deka ayero ninae-ina atu gipao emo ena ge iwao dema kasa yarineya. Awong Tuwara dubu sisigaora ge iwao ge awiya puro buro ninae-ina atu saingtiro buro kasa yarineya. Ayero aune Tuwa mene awong zuma gaena awiya bewae yarineya. Ayero yaya abena nunae mena ozaung kasa yai awong nuka nuyetope sisigarineya.</VERS>
      <VERS vnumber="2">Emo ayetugao amimene pasena buro yaya Tuwara emo bauno daigairo amimene giro awong ago yarineya. Ayero yaya emo bauno ena mene gera nagibo me awiya izarineya.</VERS>
      <VERS vnumber="3">Ge iwao ge sinao emo ena amimene wau moni eno dubo-dubo yero nasani kotumao nunae-una ge iwao ge mene niye etegati nasani nona ninae sorero pumaora buro yarineya. Arata gitau Tuwa Bayau mene awong abena tamaese be pugainu mitoiya. Nupema awong sisigaese sena amimene oko auriti awinoiya. Aung ara. Nung sisigaora be nunae diya yero nasani mitoiya.</VERS>
      <CAPTION vref="4">Abena ena gitau kasa yewa auna ge.</CAPTION>
      <VERS vnumber="4">Gitau otu angelo ena mene pasena yewa giro Tuwa Bayau mene awong oko ao-dina. Aung ara. Nung awong musugainu kowara bamuwa. Baungno kote wamao mume baina auna atu baungno be baina diya nasani mitowa.</VERS>
      <VERS vnumber="5">Nung gitau emo bauno nona apakana aune oko ao-dina. Aung ara. Nung etutero naora bowi sao emo yazo nuna Noa aune emo bauno 7 awong agege ao-dinu seka newa emo memeko-mamekora-una atu wabamu denu ou mene tawing apakana topetina ara.</VERS>
      <VERS vnumber="6">Nupema napo etobe Sodomto Gomora emo bauno apakana aune dema sisigairo aung yaetose senu iyao wa mene wosaine yero awenu aung yewa. Awiya emo memeko-mameko ago kasa yero narineya amimene giro awang yaese ayero yena ara.</VERS>
      <VERS vnumber="7">Ayero yero aune emo iwaing Loto nung pasena emo baunona mokora atu nasani dubo mou naunu nauna aeno Tuwa Bayau mene sorero pungna ara.</VERS>
      <VERS vnumber="8">Loto nung emo iwaing amimene nunae-una towang atu nasani naunu awong pasena tebe-tabe yero nauwa wari be giti gosinasani nupema ge nunae nigitinasani mou maingkoka oko puro nasani nauna.</VERS>
      <VERS vnumber="9">Tuwa mene gitau Loto ao-diro sorero pungna, arare name Tuwa eno eyero gosinonane: Nung emo bauno nung tumo didinowa awong etegaora atu sorero pumaora putoung oko kau yero noiya. Nupema, nung Sodomto Gomorara emo bauno auna abena teng pugaina, arare nung emo bauno meko awong yaya-biyaya tapunasani naya Tuwa Bayau mene emo awega-ziwega nasani abena pugariniya be aune ge buro yero yangduwaese sariniya auna putoung oko kau yero noiya, awiya dema gosinonane.</VERS>
      <VERS vnumber="10">Emo taung nunae-una dubo-dubo meko awiya ago nasani yero nowa, nupema Tuwa aune emo babuze auna ge puro wowosinowa awong awiya Tuwa mene bunao mou-mesayao awong eno pugariniya ara. Emo ayao amimene aratamao nunae gege ago nasani taung puro wiwitinasani angelo waegaore awong awiya awang yao aung puro wowosinowa ara.</VERS>
      <VERS vnumber="11">Ora angelo awiya putoung nunae bainakama mene ge iwao ge sao emo auna putoung daigatinoiya, arata awong Tuwa ise-kaingse yowi sero ge iwao ge sao emo awiya oko usi-besi yero nowa.</VERS>
      <VERS vnumber="12">Ge iwao ge sao emo awong kotumao aung; wo gaero mininonane awong aine ara; awong taungna ato sao gege nigitinowa. Awong wo mene yasinowa aine be bainana atu yasero aung yarineya.</VERS>
      <VERS vnumber="13">Ayero nasani tebe-tabe yao nunae-una abena pumarineya. Awong meko. Awong niye aune dema nona mininowa be aune awong ge iwao nunae eno yawa yawa yero nasani ana bonene ninae beingti yero nowa.</VERS>
      <VERS vnumber="14">Awong diti moko nunae mene mani bauno tamari kau yero nowa. Awong pasena yaora bereya oko yero nowa. Awong emo ena inao tauyaore oko awiya yuno nowa nuye tairo nowa. Awong wau moni eno dubo-dubo yero nawe duwa dubo nunae auna baungna. Emo ayao amimene kowara gerao ara.</VERS>
      <VERS vnumber="15">Awong nagibo me awiya yangdoro baungno tarara yewa. Awong Belam <NOTE type="study">+  2:15  Belam. Mosera dubu Izip tawing yangdoro tawing nunae sekawa auna babari newa be aune Belam nung porofete yero nasani nauna, arata saineba, nung moni eno dubo-dubo nasani Isreli emo dubura iwo soreuno awong waru yari yena. Waru ge sari sero yena auna teng gao ge be nuna-una atu kasa yena.</NOTE> , nung Beorira mani, auna te weso patiro ago yewa ara. Nung pasena yero moni pumari ara tauna.</VERS>
      <VERS vnumber="16">Arata Tuwa mene ge dao nuna-una nung gona yena ara. Arare wo dongki ge aung amimene emo mene ge saine yero nasani porofete Belam auna kotumao meko awiya gazenu aung yena ara.</VERS>
      <VERS vnumber="17">Emo ouwe noi giro ou minari oura baungno ou yumao giro dubo mininowa, deka aine emo ena mene emo ayao auna-una atu soremao tamari baungno kau yero giro dubo mininowa. Nupema, awong gumo ine. Bisi mene gumo pisinoi baungno aung yero noi emo wa eno dubo mininowa ayao ine awong ara. Emo awiya awong mume bainakama auna atu mitaese sero Tuwa mene masi amaze awong eno kora yenu mitoiya.</VERS>
      <VERS vnumber="18">Awong taung puro wiwitinasani ge me aung piti gege awiya emo bauno mene gaya me yaise sero esega emo kotumaore auna ine yero emo bauno tugata yero nowa. Ayero nasani emo ena mene digara nagibo patiro gera yarinema aune iwaing yero nowa amimene nupema kapete nagibo matura gaese sero taung iropaora ge mene yumao buro yero nowa.</VERS>
      <VERS vnumber="19">Emo memeko-mameko amimene eyero sero nowi siya, “Niye nae ago yero nona zora soumani oko yarineya. Niye bunao aung yero narineya.” Ayero sero nowa, arata awong nuka nuyetope tani meko gera yao auna soumani yero nowa. Awiya noeno oko, nona zo mene emo zo puro wosariniya, awiya nung nona nung puro wosiro besiniya auna soumani yariniya.</VERS>
      <VERS vnumber="20">Awong Tuwa aune Korayao Emo naname Yesu Kristo auna ge nigiro pu dube gairo aune digara tani meko amaze yangdoro nete nupema tera kapete gairo tani mekora babaya tani meko amimene awong wao mene daine yai awong eno eyero sarinenane, “Gitau nao nunae awiya maingkoka meko yena. Ora ago nao nunae awiya meko yore yero baingtitiniya.”</VERS>
      <VERS vnumber="21">Emo ayao amimene gitau etutero naora nagibo oko patao yateya, awiya abena maingkoka gege tamateya. Ora etutero naora nagibora atu nauwa amimene Tuwara sao tauyao ge awong eno gipewa awiya yangdoro nagibo matura yesese yero nowa aeno abena meko nibamu tamarineya.</VERS>
      <CAPTION vref="22">Tuwa kapetegairo bumari sena, awiya me yariniya.</CAPTION>
      <VERS vnumber="22">Emo ayao aeno ge eyero sewa awiya me yero noiya, “Sino nung bero tiro aune nupema kapetegairo mininoiya ara.” Ora, “Pu ou susunonane aune nupema baungno angze susunoiya ara.”</VERS>
    </CHAPTER>
    <CHAPTER cnumber="3">
      <VERS vnumber="1">Otao mani nana, igi ninae ewiya gainena be etobe niya. Na igi ninae etobe deka ayero gainasani dubo ninae pewayero naese auna teng niye uwana uritira ge nigiwa amaze nupema kotumaese yetena ara.</VERS>
      <VERS vnumber="2">Arare niye ge porofete pewa yetugao mene gitau sewa aune wini ge Tuwa Korayao Emo naname mene senu aposolo ninae nae amimene niye eno sewangne, ge awiya kotupunasani neupu.</VERS>
      <VERS vnumber="3">Ayero niye bere gitau ge eyero nigipu tau yae: Tawingna be besugatinai <NOTE type="study">+  3:3  Soremao Ge zo<xref fscope="Aposolo 2:17">Aposolo 2:17</xref> auna atu mitiya awiya gi.</NOTE> aune ena mene kasa yero taung nunae-una ara tamao awiya ago nasani Tuwara ge izinasani</VERS>
      <VERS vnumber="4">eyero sarineya, “Tuwa kapetegairo bumari sena auna me naiye? Aya-ewowo naname mene ge nuna sero gaero ayero nawe mamagayero nauwa nung bumariniya ayero sinasani nawe duwangne nung oko bumao yero niya. Nona apakana tawingna atu kasa yena auna atu kasa yero butunauna, deka ayero butunasani mitiya.”</VERS>
      <VERS vnumber="5">Awong susuwa ewiya gosinasani aune oko gao mene saine yero nowa ara: Gitau otu Tuwa Bayau mene ge senu uriti tawingne kasa yena mitoiya. Tawing oura atu kasa yero ou towang atu mitauna ara.</VERS>
      <VERS vnumber="6">Arare ago ou amimene tawing topetiro emo aune nona apakana aune deka ayero sisigairo dero aung kamore yena.</VERS>
      <VERS vnumber="7">Arata uriti tawingne yeme miteyato emimene zo Tuwa Bayaura ge mene soreti iyaora gerao yero miteyato. Tuwa Bayau mene emo awega-ziwega nasani abena pugariniya be aune emo memeko-mameko Tuwara kotora atu zuwero yasaese sero diya miteyato ara.</VERS>
      <VERS vnumber="8">Otao mani nana, nona zo ewiya oko nuwegae: Tuwa mene wari be dekaongka awiya maze gosinoi dawang 1,000 ine yero noiya ara. Ora nung dawang 1,000 awiya maze gosinoi wari be dekaongka ine gege yero noiya ara.</VERS>
      <VERS vnumber="9">Emo ena mene Tuwa eno eyero sero nowa, “Tuwa nung ge sena auna me tamari sero titiye zaruwe yero nasani aune be susupunoiya.” Emo ena mene gosinowa ayao ine noi giro nung eno ayero sero nowa, arata aung ara. Nung emo ena mene sisigao eno, emo apakana teng dubo darawa yero nao meko yangduwaese sero niye ao-didinoiya.</VERS>
      <CAPTION vref="10">Uriti aune tawing ago aung yarineyato.</CAPTION>
      <VERS vnumber="10">Tuwara be baina awiya ugaing emo mene kasa yero nowa aine yero mena ozaung kasa yariniya. Kasa yai uriti nung bewing duruka baina sinasani aung yariniya. Ora uritira nona apakana gosinonane awiya deka dema ayero iyao mene awero aung yariniya ara. Tawing aune tawing tame nona apakana miteya awiya deka ayero dema iyao mene awero aung yariniya ara.</VERS>
      <VERS vnumber="11">Nona apakana awero aung yariniya, arare niye iwaing pewayao nasani uritira ge diya yero baingtiro puro neupu.</VERS>
      <VERS vnumber="12">Ayero nasani Tuwa Bayaura be diya yero nasani mena ozaung kasa yaise sero tau-tataware yero neupu. Be nugu nai uriti nung iyao mene awero aung yariniya. Ora uritira nona apakana gosinonane awiya deka ayero dema iyao mokora baungno tiwero aung yarineya.</VERS>
      <VERS vnumber="13">Name awiya uriti sekawa aune tawing sekawa Tuwa Bayau mene pugari sena amaze diya yero nonane. Auna atu etutero nao gege mitariniya.</VERS>
      <VERS vnumber="14">Otao mani nana, niye nona ayao awiya diya yero nasani nuna benaungna atu iwaing pasena aung etutero nung aune dema otao naya gai teng yaise sero gewera yero neupu.</VERS>
      <VERS vnumber="15">Tuwa naname mene be nuna susumai imoko-kaungkaung yai giro aune eyero sepu, “Nung name kora yari sero ao-didiniya.” Otao naname Paulo nung kotumao nung eno pugao auna teng ge deka eyao amaze niye eno gaena.</VERS>
      <VERS vnumber="16">Nung igi gainoiya teng ge awiya keregairo gainoiya ara. Igi nuna-una ge ena mitiya auna susuwa awiya pungyero mitiya. Arare ge aine amaze emo ena nigao aung o emo ena inao iyangyaore mene ge awiya kasuna-busuna yero nasani sero nowa meko yero noiya ara. Paulora igi auna gege okowata, Tuwara ge gayao ena auna ge deka dema kasuna-busuna yero nasani gera yao tapunowa.</VERS>
      <VERS vnumber="17">Otao mani nana, na niye bere-bere tugata yetena nigeya, arare emo tebe-tabe nao auna ge iwao ge sao mene tumo diyao ninae besai iyangyero zuwao eno, umo yero nasani neupu.</VERS>
      <CAPTION vref="18">IGI NAMBA WAN YOHANE MENE GAENA</CAPTION>
      <CAPTION vref="18">Nao me iwaing auna Maung.</CAPTION>
      <VERS vnumber="18">Ayero nasani soremao kotumaore Korayao Emo naname Tuwa Yesu Kristo amimene pugatinoiya amaze puro nasani bairo tau yepu. Nung simao waegaore mitoiya mitiya, mitariniya.\id 1JN NT<style fs="super">0018</style>.1J ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h 1 YOHANE\mt IGI NAMBA WAN YOHANE MENE GAENA\ip\ it Yohane mene susuwa etobe eyao eno igi ewiya gaena: Zo awiya eyao era: Nao me iwaing puro nao auna susuwa keregari sero gaena. Name Tuwa Bayau aune Yesu Kristo aune awongto aeno dubora mono pupunasani otao mani naname aeno dema dubora mono pumanenese sena. Zo awiya eyao era: Ge iwao ge sao emo ena mene kasa yero Tuwara ge nigao emo auna dubo sisigati nasani eyero sinauwa, “Tawing taung awiya meko. Awiya pasenana taung ara. Arare Yesu mene tawing taung oko puro kasa yena. Nung emo mene naine nasani nauna, arata nung tawing taung oko puro nauna. Nung Tuwa Bayaura Mani me okowa.” Ge iwao ge sao emo mene ayero sinauwa, aeno Yohane mene ge iwao ge nunae puro wosari sero igi ewiya gaena. \it*</VERS>
    </CHAPTER>
  </BIBLEBOOK>
  <BIBLEBOOK bnumber="62" bsname="1JN">
    <CHAPTER cnumber="1">
      <VERS vnumber="1">Nao me iwaing auna Maung <NOTE type="study">+  1:1  Nao me iwaing auna Maung awiya Yesu.</NOTE> nung susuwara atu butu nasani nauna auna ge keregairo niye eno tugata yero nonane. Nae ge nuna dawong nanae mene nigiwangne. Nae nung diti moko nanae mene gigiwangne. Nae nung giro baingtiwangne. Nae nung wawong nanae mene iniro gigiwangne.</VERS>
      <VERS vnumber="2">Nao me iwaingna Maung kasa daung yenu gigiwangne ara. Nao me iwaingna Maung nung amimene Maungna-una atu buro naname-una atu kasa ye daung gaina. Aeno nae naora Maung awiya niye eno keregairo tugata yero nonane.</VERS>
      <VERS vnumber="3">Awiya nona gigiwangne o ge nigiwangne deka awiya niye eno tugata yero nonane. Tugata yanane tairo nao naname kasa yai name dubu dekaongka yero nasani nari sero aeno sinonane. Tairo nao naname awiya Maung aune Mani Yesu Kristo aune dema tairo yero nonane ara.</VERS>
      <VERS vnumber="4">Yawa yawa yao naname iwaing kasa yero baingtaise aeno igi ewiya niye eno gaitinena era.</VERS>
      <CAPTION vref="5">Waegaora atu nasani pasena oko pungyero puro nanene.</CAPTION>
      <VERS vnumber="5">Ge bowi Yesura-una atu eyero nigiwangne, aeno niye eno tugata yero nonane. Tuwa Bayau nung waegao gege. Mume zo nuna-una oko mitiya.</VERS>
      <VERS vnumber="6">Name mumena atu nasani“ Na Tuwa Bayaura-una desetitinona” ayero sarinenane, awiya ge iwao yariniya. Ayero nasani ge me oko puro narinenane.</VERS>
      <VERS vnumber="7">Arata Tuwa Bayau nung nuka nutope waegaora atu noiya deka aine name waegaora atu nasani narinenane, awiya dema tairo otao iwaing yarinenane. Ayero yanane Mani nuna Yesu Kristora yu mene pasena naname apakana sayai iwaing pewayao narinenane.</VERS>
      <VERS vnumber="8">Name pasena aung ayero sarinenane, awiya dubo naname etegari nenane. Ayero yanane dubo naname auna ge me oko mitariniya.</VERS>
      <VERS vnumber="9">Tuwa Bayau nung iwaing dang gege. Arata name pasena disaise nung tumo diyanane teng yariniya. Aeno pasena naname keregari nenane, awiya nung pasena naname disero meko naname apakana sayai iwaing pewayao narinenane.</VERS>
      <CAPTION vref="10">Kristo nung soremao naname.</CAPTION>
      <VERS vnumber="10">“Name pasena oko yao nonane,” ayero sarinenane, awiya name Tuwa Bayau ge iwao emo ayero sarinenane. Ayero yanane ge nuna dubo naname-una atu oko mitariniya.</VERS>
    </CHAPTER>
    <CHAPTER cnumber="2">
      <VERS vnumber="1">Mani awiso nana, niye pasena yowi sero ge ewiya niye eno gaitinena. Arata emo zo mene pasena zo yariniya, amimene eyero gaise: Soremao emo <NOTE type="study">+  2:1  Soremao emo auna susuwa awiya soremao nona enana sorepunoiya okowata, Yesu mene ge bera atu name soreuno Maungna benaungna atu ge naname sinoiya. </NOTE> naname Maungna benaungna atu mitasani name sorepunoiya. Soremao emo awiya Yesu Kristo ara. Nung emo iwaing pewayao.</VERS>
      <VERS vnumber="2">Nung amimene Tuwa Bayaura tini kapao aung yaise sero pasena naname eno abena magayena. Ayero pasena naname gege okowata, tawing sero emo bauno name apakana auna pasena diungna.</VERS>
      <VERS vnumber="3">Aeno name ge nuna dimarinenane, awiya nung giro baingtiti nonane awiya garinenane.</VERS>
      <VERS vnumber="4">Arata emo zo mene ge nuna oko dimao nasani“ Na Tuwa Bayau gao” ayero sariniya, awiya nung ge iwao emo yariniya. Emo ayao ine awiya ge me mene dubo nuna-una atu oko mitiya.</VERS>
      <VERS e="6" vnumber="5">Zo nung Tuwa Bayaura ge nigiro dimariniya amimene Tuwa Bayau ara tapunoiya. “Name Tuwa Bayaura-una atu desetiro nonane” ayero sero nonane amimene Yesu nasani nauna ayao ine teng nanene. Ayero yarinenane, awiya name Tuwa Bayaura-una atu meba desetiro nonineta aung ing, auna susuwa garinenane.</VERS>
      <CAPTION vref="7">Waegaora nasani otao eno dubora mono pumao awiya sao tauyao ge sekawa.</CAPTION>
      <VERS vnumber="7">Otao mani nana, na sao tauyao ge sekawa zo oko niye eno gainena. Awiya matu Yesura ge nigiwangne auna atu nigiro butunowa ara. Bowi ge nigiwa awiya sao tauyao ge matu ara.</VERS>
      <VERS vnumber="8">Nupema ge gainena awiya sao tauyao ge sekawa niya. Ge awiya Yesura-una atu ta ninae-ina atu dema me niya. Auna susuwa eyao era. Mume daigatinoi waegao mene kasaye daung gairo waegati nasani noiya.</VERS>
      <VERS vnumber="9">Zo nung otao nuna iwo noiya amimene“ Na waegaora nona,” ayero sariniya, arata nung mumena atu nao gege noiya.</VERS>
      <VERS vnumber="10">Zo nung otao nuna dubo mene mono pupunoiya amimene waegaora atu noiya. Ayero yero noiya amimene pasenana wao auna baruma nuna-una oko mitiya.</VERS>
      <VERS vnumber="11">Arata zo nung otao nuna iwo yero noiya amimene mumena atu mitoiya. Nung mumena atu nasani nung natu natu bautuniya auna susuwa awiya oko gosinoiya. Noeno okowata, mume mene diti moko nuna gazenu diti guma yaine yenu noiya.</VERS>
      <VERS vnumber="12">O mani mamani nana, Tuwa Bayau mene pasena ninae Yesura iwaing eno disena, aeno na ge ewiya niye eno gainena.</VERS>
      <VERS vnumber="13">O mamono, niye nung nao gege nasani nauna noiya awiya giro baingtiti nasani nowa, aeno na ge ewiya niye eno gainena. O mani taung seka, niye mekora maung awiya puro wosiwa, aeno na ge ewiya niye eno gainena. O mani mamani, niye Maung giro baingtiti nowa, aeno na ge ewiya niye eno gainena.</VERS>
      <VERS vnumber="14">O mamono, niye nung nao gege nasani noiya auna susuwa giro baingtiti nowa, aeno na ge ewiya niye eno gainena. O mani taung seka, niye putoung ninae mitiya, o Tuwa Bayaura ge dubo ninae-ina mitiya, nupema mekora maung puro wosiwa, aeno na ge ewiya niye eno gainena.</VERS>
      <CAPTION vref="15">Dubo naname mene tawingna nonana atu oko mitaise.</CAPTION>
      <VERS vnumber="15">Dubo ninae tawingna ta tawingna nonana atu oko pugae. Zo nung dubo nuna tawingna nona eno pugariniya amimene dubo nuna Maungna-una atu oko pugariniya.</VERS>
      <VERS vnumber="16">Tawingna nona apakana, — taung mene dubo-dubo yao, nupema wau moni eno taung puro witao—awiya Maungna okowata. Kotumao awiya tawingna gege.</VERS>
      <VERS vnumber="17">Arare tawing awiya aung yariniya, o tawingna nona eno dubo-dubo yero nowa awong awiya dema aung yarineya. Arata zo nung Tuwa Bayaura ge nigiro dimariniya amimene nao gege nariniya.</VERS>
      <CAPTION vref="18">Kristora iwo kasa yero mitiya.</CAPTION>
      <VERS vnumber="18">Mani awiso nana, tawingna be kara aung niya. Kristora iwo bumariniya awiya niye nigiwa, arata Kristora iwo daigairo mena yemaoko kasa yero nowa, arare tawingna be aung niya, awiya gosinenane.</VERS>
      <VERS vnumber="19">Awong dubu naname auna towang atu kasa yero bamuwa, arata awong otao mani naname me yero nao awiya oko nauwa. Awong otao mani naname me yero natei siya, awiya name oko yangduwateya. Name yangduwa, auna susuwa nunae eyero gosinenane. Name aune dema nawe yangduwa amimene otao mani naname me okowa.</VERS>
      <VERS vnumber="20">Ninae mene zo Yesu mene Oweno iyengtinu wosinu puro nowa, aeno niye apakana ge me nigiro nowa ara.</VERS>
      <VERS vnumber="21">Niye ge me nuwegati nowita ayero sero igi ewiya oko gainena. Aung ara. Niye ge me nigitinowa, aeno na ge ewiya niye eno gainena. Ge iwao apakana awiya ge mera-una mokora atu oko kasa yero noiya, awiya gosineya.</VERS>
      <CAPTION vref="22">Tuwa Bayau Maung Maingne oko gausanene.</CAPTION>
      <VERS vnumber="22">Ge iwao ge sao emo awiya awe sarinei? Zo nung, “Yesu awiya Sorao Emo naname Kristo me okowa,” ayero sariniya, awiya nung ge iwao ge sao emo ayero sepu. Nung awiya Kristo iwo yero niya ara. Nung Maungne Maingne bewae yero niya.</VERS>
      <VERS vnumber="23">Zo nung Mani bewae yariniya amimene Maung dema bewae yariniya. Arata zo nung Mani tumo diyariniya amimene Maung dema tumo diyariniya.</VERS>
      <VERS vnumber="24">Arata niye ge susuwara atu nigiro butunowa awiya pu dube gairo neupu. Pu dube gairo narineya, awiya Maingne Maungne ayero niye aune dema narineyato.</VERS>
      <VERS vnumber="25">Yesu mene name eno ge eyero senu tauyena, “Na nao me iwaing niye eno pugarinena.”</VERS>
      <CAPTION vref="26">Oweno mene ge me name eno gipinoiya.</CAPTION>
      <VERS vnumber="26">Niye etegari sineya auna susuwa gaese eyero gainena era.</VERS>
      <VERS vnumber="27">Yesu mene Oweno iyengtinu wosinu pumuwa ninae-ina atu mitoiya. Arare emo zo niye gipaise oko sae. Oweno pumuwa amimene ge apakana niye eno tugata-magata yero noiya. Ge awiya ge iwao oko, ge me ara. Arare nagibo Oweno mene gipena deka auna teng papati nasani Yesu aune dema neupu.</VERS>
      <CAPTION vref="28">Tuwa Bayaura mani awiso yero nonane auna susuwa.</CAPTION>
      <VERS vnumber="28">Mani awiso nana, niye Yesu aune dema neupu. Nung kasa yai aune name benaung nuna-una atu meng gairo nung oko tema yao tauyero dopari sero yeme nung aune dema neupu.</VERS>
      <VERS vnumber="29">Tuwa Bayau nung etutero noiya, niye ayero nigitinowa, arare emo zo deka ayero etutero nai giro eyero sepu, “Nung Tuwa Bayaura-una atu kasa yao arauwa.”</VERS>
    </CHAPTER>
    <CHAPTER cnumber="3">
      <VERS vnumber="1">Maungna dubora mono pumao bainakama awiya gipu. Nung dubora mono name eno bainakama pupunasani mani emo dire bauno dire nuna ayero sinoiya. Arare ayero yero nonane ara. Emo Tuwara ge aung yero nowa amimene Tuwa Bayaura susuwa oko gosinowa, aeno awong susuwa naname oko giro baingtitinowa.</VERS>
      <VERS vnumber="2">Otao mani nana, name yeme Tuwa Bayaura mani yero nenane. Arata nete nono yero narinenine, awiya yeme oko kasa daung niya. Arata eyero gosinenane: Kristo kasa yai aune name benaung nuna giro nung ine yarinenane.</VERS>
      <VERS vnumber="3">Arare zo nung kasa yaora be nuna diya yero nasani nariniya amimene nung dang pewayao nibamu noiya deka aine nari sero giro dubo nuna sainasani nariniya.</VERS>
      <CAPTION vref="4">Pasena yero Sandara mani yarineya.</CAPTION>
      <VERS vnumber="4">Zo nung pasena yero noiya amimene Tuwa Bayaura sao tauyao ge awiya daigati nasani noiya. Pasena yao awiya sao tauyao ge daigao ara.</VERS>
      <VERS vnumber="5">Arare niye Yesura susuwa eyero nigitinowa. Nung pasena disari sero kasa ye daung gaina. Nung pasena aung nasani nauna, awiya gosinowa.</VERS>
      <VERS vnumber="6">Zo nung Yesu aune dema noiya amimene pasena oko yero noiya. Arata zo nung pasena yero noiya amimene Yesura susuwa oko gosinoiya.</VERS>
      <VERS vnumber="7">Mani awiso nana, zo mene dubo ninae sisigari sai oko nigipu. Yesu nung pewayao gege. Deka aine zo nung etutero noiya amimene emo pewayao yero noiya.</VERS>
      <VERS vnumber="8">Arata zo nung pasena yero noiya amimene Sandara mani yero noiya. Sanda nung pasena susuwara atu yero nasani nauna nasani noiya. Tuwa Bayaura Mani mene Sandara buro disero aung yari sero kasa yena.</VERS>
      <CAPTION vref="9">Tuwa Bayaura mani yero nasani giro pasena oko yero nanene.</CAPTION>
      <VERS vnumber="9">Zo nung Tuwa Bayaura-una atu kasa yero noiya amimene pasena nasani oko noiya. Noeno okowata, Tuwa Bayaura nao nuna-una mitiya. Nung Tuwa Bayaura-una atu kasa yena, arare pasena oko nasani nariniya.</VERS>
      <VERS vnumber="10">Arare Tuwa Bayaura mani awisota Sandara mani awiso ing, auna susuwa nunae eyero kasa yai garineya. Zo nung etutero oko nao yariniya, awiya niye nung Tuwa Bayaura mani ayero oko sarineya. O zo nung otao nuna eno dubora mono oko pao yariniya, awiya niye nung eno deka ayero sarineya.</VERS>
      <CAPTION vref="11">Yesu mene name eno dubora mono puna, arare name deka ayero yanene.</CAPTION>
      <VERS vnumber="11">Tuwa Bayaura ge susuwara atu nigiro butunowa awiya eyao era: Dubo mene mono wina-pung yanene.</VERS>
      <VERS vnumber="12">Arata Kaingna nagibo oko patanene. Nung Sandara mani yero meta nuna denu magayena. Awiya nono yero denu magayeni? Awiya susuwa eyao eno. Nung nao nuna mene meko, arata meta nuna-una nao mene iwaing, aeno meta nuna denu magayena ara.</VERS>
      <VERS vnumber="13">Arare otao mani nana, emo Yesu tumo oko diyao yero nowa amimene niye iwo yaya giro oko yangka sero wawong di gamae.</VERS>
      <VERS vnumber="14">Name otao mani naname eno dubora mono pupunonane, arare name naka nametope eyero gosinonane: Name emo ititi aung mene yaine yao auna tani awiya yangdoro nao me topetiwangne ara. Arata zo nung dubora mono oko pumao yero noiya amimene ititi aung mene yaine yero noiya.</VERS>
      <VERS vnumber="15">Zo nung otao nuna iwo yariniya, awiya nung mani dao magayao emo ara. Arare niye mani dao magayao emo auna susuwa gosinowa. Nao me iwaing awiya nunae-una oko mitiya.</VERS>
      <VERS vnumber="16">Yesu nung name eno nao nuna me yangduna, arare dubora mono pumaora susuwa gigiwangne ara. Arare name deka ayero otao mani naname eno nao naname me yangduwanenese sao mitiya ara.</VERS>
      <VERS vnumber="17">Emo zo nung tawingna wau moni zamena simena bainakama nuna-una mitai aune otao nuna bogamasa nai giro oko gaine yero depo yariniya, awiya nung eno eyero sepu, “Nung Tuwa Bayau oko aratapunoiya.”</VERS>
      <VERS vnumber="18">Mani awiso nana, name mono pao awiya be mene gege okowata, wawong mene o dubo mene mono me pumanene.</VERS>
      <CAPTION vref="19">Tuwa Bayaura benaungna atu awang yao aung nanene.</CAPTION>
      <VERS vnumber="19">Ayero yero Tuwa Bayaura ge me auna dubu yero nonineta awiya garinenane. Arare kotumao naname mene pasena matu eno name gera pugari sai giro name Tuwa Bayaura benaungna atu pasena matu kotungno awang yao auna kotumao puro wosanene.</VERS>
      <VERS vnumber="20">Noeno okowata, name eyero gosinonane. Tuwa Bayaura kotumao mene kotumao naname daigatinoiya. Nung nona apakana auna susuwa gosinoiya.</VERS>
      <VERS e="22" vnumber="21">Otao mani nana, name sao tauyao ge nuna dipunasani nao naname yero nonane awiya benaung nuna-una atu iwaing yero noiya. Ayero noi kotumao naname mene name gera oko pugao yero noi name benaung nuna-una atu awang yao aung tauyero nonane. Anasani nona zo no eno isa sinonane awiya name eno pugatinoiya.</VERS>
      <VERS vnumber="23">Sao tauyao ge nuna awiya eyero mitiya era: Mani nuna Yesu Kristo tumo didinasani dubo mene mono wina-pung yanene. Ayero yanenese sena ara.</VERS>
      <CAPTION vref="24">Oweno susuwa giti yero nowa.</CAPTION>
      <VERS vnumber="24">Zo nung Tuwa Bayaura sao tauyao ge dipunoiya amimene Tuwa Bayau aune dema noi Tuwa Bayau nung aune dema noiya. Tuwa Bayau aune dubo dekaongka yero nonane awiya Oweno pugaina amimene name eno keregati noi gosinonane ara.</VERS>
    </CHAPTER>
    <CHAPTER cnumber="4">
      <VERS vnumber="1">Otao mani nana, porofete ge iwao daigairo mene tawingna etu kasa yero nowa, arare emo apakana“ Tuwa Bayaura Oweno nana-ina mitiya,” ayero sero nowa auna ge oko nigaya me yaise. Oweno nunae Tuwa Bayaura-una atu baota ayero sero awong gaero gari yepu.</VERS>
      <VERS vnumber="2">Tuwa Bayaura Oweno eyao awiya saore garineya. Zo nung“ Sorao Emo naname Kristo nung tawing taung puro kasa yena, nung awiya Yesu ara” ge awiya nigiro iniro taka sariniya amimene Oweno Tuwa Bayaura-una atu bao awiya puro noiya, ayero garineya.</VERS>
      <VERS vnumber="3">Arata zo nung“ Yesu tawing taung puro kasa yena” awiya oko iniro takasao yariniya amimene Oweno Tuwa Bayaura-una atu bao awiya oko puro noiya, ayero garineya. Nung oweno zo ewe puro noiya. Oweno zo ewe awiya Kristora iwo bainakama auna-una mokora atu bumao. Gitau ge nuna nigiwa; nung tawingna atu kasa yaise sao. Arare nung awiya mena yemaoko tawingna atu kasa yero noiya.</VERS>
      <VERS vnumber="4">Mani awiso nana, niye Tuwa Bayaura mani awiso, arare porofete ge iwao awiya puro wosiwa. Ayero yewa, noeno okowata, Tuwa Bayaura Oweno auna putoung awiya ewe, o emo Yesu tumo oko diyao yero nowa auna owenona putoung awiya ewe. Arare Tuwa Bayaura Oweno auna putoung mene oweno nunae auna putoung awiya daigatinoiya.</VERS>
      <VERS vnumber="5">Porofete ge iwao awong tawingna gege. Arare tawingna ge gege sinowa. Ayero sinowa tawingna emo bauno mene dawong yawero nigitinowa.</VERS>
      <VERS vnumber="6">Name mene zo Tuwa Bayaura, arare zo nung Tuwa Bayau gosinoiya amimene ge naname nigitinoiya. Arata Tuwa Bayaura-una atu oko kasa yao amimene ge naname awang sinowa. Awong ayero yero nowa ge mera Oweno aune ge iwao ge saora oweno auna susuwa kasa yero noi gosinonane ara.</VERS>
      <CAPTION vref="7">Tuwa Bayau nung dubora mono pumao auna maung.</CAPTION>
      <VERS vnumber="7">Otao mani nana, name dubora mono wina-pung yanene. Noeno okowata, dubora mono pao awiya Tuwa Bayaura-una atu butunoiya. Arare zo nung dubora mono pupunoiya amimene Tuwa Bayaura mani me yero noiya. Nung Tuwa Bayau giro baingtitinoiya.</VERS>
      <VERS vnumber="8">Arata zo nung dubora mono oko pumao noiya amimene Tuwa Bayau oko gosinoiya. Noeno okowata, Tuwa Bayau nung dubora mono pumao auna maung.</VERS>
      <VERS vnumber="9">Tuwa Bayau mene Mani nuna dekaongka awiya name eno nao tamaise iyengtinu wosi tawingna yena. Auna atu dubora mono pumao nuna name eno pugainu kasa daung yena ara.</VERS>
      <VERS vnumber="10">Dubora mono pumao auna susuwa eyero mitiya. Name Tuwa Bayau eno dubora mono oko pumuwangne. Aung ara. Nune name eno dubora mono pupunasani Mani nuna iyengtinu wosiro pasena naname auna abena magayena.</VERS>
      <CAPTION vref="11">Tuwa Bayaura dubora mono gosinasani deka ayero yanene.</CAPTION>
      <VERS vnumber="11">Otao mani nana, Tuwa Bayau nung name eno dubora mono bainakama puna, arare name deka ayero dubora mono wina-pung nasani nanene.</VERS>
      <VERS vnumber="12">Zo mene Tuwa Bayau diti moko nuna mene oko gigina. Arata dubo mene mono wina-pung yarinenane, awiya Tuwa Bayau mene naname-una atu nariniya. Ayero nai dubora mono nuna mene naname-una atu kasa yero baingtariniya.</VERS>
      <VERS vnumber="13">Nung Oweno nuna name eno pugaina, arare eyero gosinonane. Nung name aune dema noiya, deka ayero name nung aune dema nonane.</VERS>
      <VERS vnumber="14">Mama nung Mani nuna tawing sero sero auna emo bauno name mekora atu soraise iyengtinu wosina, awiya diti moko naname me mene giro baingtiwangne, arare ge awiya sero keregati nonane ara.</VERS>
      <VERS vnumber="15">Arare zo nung“ Yesu nung Tuwa Bayaura Mani me” ayero sero iniro taka sariniya nung amimene Tuwa Bayau aune dema tairo nariniya. Ayero yai Tuwa Bayau deka ayero nung aune dema tairo nariniya.</VERS>
      <VERS vnumber="16">Tuwa Bayau dubora mono nuna naname-una kasa yena awiya gigiwangne me yena. Tuwa Bayau nung dubora mono pumao auna maung, arare zo nung dubora monone nariniya, awiya nung amimene Tuwa Bayau aune dema tairo nariniya. Ayero yai Tuwa Bayau mene nung aune dema tairo nariniya.</VERS>
      <VERS vnumber="17">Tawingna nao naname awiya Yesura nao ine, arare Tuwa Bayau mene emo bauno awega-ziwega nasani abena pugariniya be aune name kotora kasayero awang yao aung tauyero dopanenese dubora mono nuna me awiya naname-una atu teng kasayena.</VERS>
      <VERS vnumber="18">Awang yao aune dubora mono aune awongto dema tairo mitao ine teng oko. Dubora mono bainakama mene awang yao musugati noiya. Awang yaora susuwa eyao era. Zo nung pasena nuna-una abena pao awang yero noiya amimene yaya tapunoiya. Emo Tuwa Bayau awang yero nowa auna-una atu dubora mono pumao nuna auna me awiya oko kasa yero baingtitinoiya, arare awong nung awang yero nowa.</VERS>
      <VERS vnumber="19">Tuwa Bayau mene gitau name eno dubora mono pungna, arare name dubora monone dema yero nonane.</VERS>
      <VERS vnumber="20">Zo nung“ Na Tuwa Bayau eno dubora mono pupunona,” ayero sinasani otao nuna iwo noiya amimene ge iwao ge sao emo yero noiya. Noeno okowata, nung otao nuna diti nuna mene gosinoiya aeno iwo noiya amimene Tuwa Bayau diti nuna mene oko gosinoiya aeno dubora mono pumao ine oko mitiya.</VERS>
      <CAPTION vref="21">Tumo diyaore mene tawingna etegao puro wosariniya.</CAPTION>
      <VERS vnumber="21">Yesura sao tauyao ge eyao mene naname-una atu mitiya: Zo nung Tuwa Bayau eno dubora mono pupunoiya amimene otao nuna eno dubora mono dema paise.</VERS>
    </CHAPTER>
    <CHAPTER cnumber="5">
      <VERS vnumber="1">Emo zo mene“ Yesu nung Kristo” ayero sinasani tumo diyariniya nung amimene Tuwa Bayaura-una atu kasayena. Zo nung Maung eno dubora mono pumariniya amimene deka ayero awiso nuna eno dubora mono pumariniya.</VERS>
      <VERS vnumber="2">Name Tuwa Bayaura mani awiso eno dubora mono pupunonineta aung ing? Awiya Tuwa Bayau eno dubora mono pupunasani sao tauyao ge nuna awiya dimanane amimene susuwa keregariniya.</VERS>
      <VERS vnumber="3">Tuwa Bayau eno dubora mono pumao auna susuwa eyao era. Name sao tauyao ge nuna dipunasani narinenane. Sao tauyao ge nuna awiya mouyao oko ware name dimao teng nenane.</VERS>
      <VERS vnumber="4">Noeno okowata, mani awiso Tuwa Bayaura una atu kasa yao amimene tawingna tani puro wowosinonane. Arata putoung nomi mene tawingna tani puro wowosinonine? Tumo diyao naname auna putoung mene tawingna tani puro wowosinonane ara.</VERS>
      <VERS vnumber="5">Awemene putoung yero tawingna tani apakana puro wosari niye? Zo nung, “Yesu awiya Tuwa Bayaura Mani” ayero sinasani tumo diyariniya amimene ayero yariniya.</VERS>
      <CAPTION vref="6">Tuwa Bayau mene Yesura susuwa keregaina.</CAPTION>
      <VERS vnumber="6">Yesu Kristo nung ou suwaore yu i pasaora wosao aune dema kasayena ara. Ou gege okowata, oure yure dema kasayena ara. Oweno mene Yesura susuwa keregati noiya. Noeno okowata, Oweno nung ge me susuware auna maung.</VERS>
      <VERS e="8" vnumber="7">Arare nona etama—Oweno aune ou aune yu—amimene susuwa dekaongka ewiya keregatinowa: Yesu nung Tuwa Bayaura Mani.</VERS>
      <VERS vnumber="9">Tawing emo name ge me tamari sero nonane emo ena mene ge benaung dekaongka kamaze sinowa nigitinonane me yero noiya. Deka ayero Tuwa Bayau mene nasani nona etama mene Mani nuna-una susuwa pu daung gaina. Ge me nuna mene emora ge me daigatinoiya.</VERS>
      <VERS vnumber="10">Zo nung Tuwa Bayaura Mani tumo diyariniya auna dubora atu Tuwa Bayaura ge me mitariniya. Zo nung ge Tuwa Bayau mene Mani nuna sorepu nasani sena awiya gai me aung yariniya amimene Tuwa Bayau eno ge iwao ge sao emo ayero sariniya.</VERS>
      <VERS vnumber="11">Susuwa keregaina awiya eyero mitiya. Tuwa Bayau nung nao me iwaing name eno pugaina. Nao me iwaingna maung awiya Mani nuna.</VERS>
      <VERS vnumber="12">Arare zo nung Mani nuna aune dema tairo nariniya amimene nao me iwaing pumariniya. Arata zo nung Tuwa Bayaura Mani aune dema oko tayao yariniya amimene nao me iwaing oko pumariniya.</VERS>
      <VERS vnumber="13">Niye Tuwa Bayaura Mani tumo didinowa amimene eyero gaese sero igi ewiya gainena. Niye nao me iwaing puro nowa, awiya gaese sero gainena.</VERS>
      <VERS vnumber="14">Name eyero gosinonane: Name Tuwa Bayaura ara tamao awiya tauno aune isa sarinenane, awiya nung nigariniya. Arare isa sari sero awang nasani okowata, tauyero nuna-una butunonane.</VERS>
      <VERS vnumber="15">Nona zo no eno isa sanane nigari niya, awiya gosinenane. Arare nona eno nung isa sinonane awiya pugati noiya, awiya dema gosinonane.</VERS>
      <VERS vnumber="16">Zo nung otao nuna mene pasena yai gariniya, pasena awiya soma mekora babao awiya okowata, pasena eo yao zo yai giro nung eno isa saise. Isa sai, Tuwa Bayau mene nao iwaing otao nuna eno pugariniya. Pasena soma mekora gerao auna okowata, pasena eo yao eno sinena. Pasena mou yao soma mekora gerao awiya mitiya. Pasena ayao aeno isa saese oko sinena.</VERS>
      <VERS vnumber="17">Nao meko apakana awiya pasena gege. Arata pasena ena awiya soma mekora gerao oko yero noiya.</VERS>
      <VERS vnumber="18">Name eyero gosinonane: Tuwa Bayaura-ina atu kasayao mene pasena oko yero nowa. Tuwa Bayaura Mani mene awong gosinasani diya yero noiya, arare pasenana maung mene awong gera yao ine oko mitiya.</VERS>
      <VERS vnumber="19">Name eyero gosinonane: Name Tuwa Bayaura-ina atu kasayao, arata Tuwara ge aung nowa awong awiya pasenana maung auna waweng atu mitowa.</VERS>
      <VERS vnumber="20">Name eyero gosinonane: Tuwa Bayaura Mani mene wosiro kotumao name eno pugaina, aeno name Tuwa me Tuwa Bayau awiya giro baingtiti nonane. Name Tuwa Bayaura Mani Yesu Kristo aune dema tairo nonane, aeno name Tuwa Bayau aune dema tairo nonane. Nung awiya Tuwa me ara. Nune nao me iwaing auna maung ara.</VERS>
      <CAPTION vref="21">IGI NAMBA TU YOHANE MENE GAENA</CAPTION>
      <VERS vnumber="21">Mani awiso nana, tuwa etegao awong awiya umo yepu.\id 2JN NT<style fs="super">0018</style>.2J ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h 2 YOHANE\mt IGI NAMBA TU YOHANE MENE GAENA\ip\ it Yohane mene igi ewiya Tuwara dubu zo eno gaena. Awong dubora monowina-pung nasani naese sena. Nupema dubu amimene ge iwao ge sao emo awiyaumo yaese sena.\it*</VERS>
    </CHAPTER>
  </BIBLEBOOK>
  <BIBLEBOOK bnumber="63" bsname="2JN">
    <CHAPTER cnumber="1">
      <VERS vnumber="2">Noeno okowata, ge me dubo naname-ina mitoiya mitiya mitariniya.</VERS>
      <VERS vnumber="3">Name ge mere dubora monone puro nanane, Tuwa Bayau Mamato Yesu Kristo, Maungna Mani, nuna-una atu bayao monone ao-diyaore awiya kasa ye naname inagairo mitaise.</VERS>
      <CAPTION vref="4">Dubora mono wina-pung yaora ge.</CAPTION>
      <VERS vnumber="4">Mama mene ge nuna name eno pugaina awiya dubu ninae-ina ena menedipunasani ge me susuware puro yero nowa awiya tamuwang. Susuwa nunae ayerotaungno dubo nana mene yawa yawa iwaing bainakama yena.</VERS>
      <VERS vnumber="5">Aeno na ge zo sana nigipu. Sao tauyao ge sekawa zo okowata, matu susuwaraatu nigiro butunonane dekaongka awiya sane. Dubora mono wina-pung nasaninanene.</VERS>
      <VERS vnumber="6">Tuwa Bayaura sao tauyao ge dipunasani nao amimene dubora mono me yeroniya. Tuwa Bayaura sao tauyao ge susuwara atu nigiro butunasani yero nowaauna susuwa eyao era. Name dubora mono wina-pung yero nasani nanene.</VERS>
      <VERS vnumber="7">Ge ewiya gainena awiya noeno okowata, etegao emo daigairo kasayero yeronowa. Awong Yesu Kristo tawing taungne dema kasayena, auna ge awiya puronigao awang sinowa. Emo ayao awiya etegao emo ara. Awong amimene Kristo enoiwo nasani yero nowa.</VERS>
      <VERS vnumber="8">Buro yewangne ninae-ina atu me yena, awiya ninae-ina atu aung yao eno, niye nika niyetope diya nasani yero neupu. Ayero nasani nete ago me nunabainakama tamarineya.</VERS>
      <VERS vnumber="9">Ge Kristo mene tugata yero nasani nauna ge awiya zo mene oko inirotakasao doro ge zora babariniya, nung amimene Tuwa Bayau aune dema okotayariniya. Zo nung Kristora ge me susuware puro nariniya amimene Mama auneMani aune dema tairo nariniya.</VERS>
      <VERS vnumber="10">Arata zo nung ge me susuware awiya oko puro nao yero noiya amimeneninae-ina bumari sai garo sorero oko arugao yangdopu.</VERS>
      <VERS vnumber="11">Zo nung emo ayao awiya arugariniya amimene buro nuna meko awiyasoremariniya.</VERS>
      <VERS vnumber="12">Ge daigairo mitiya arata na igi euna gayanese oko niya. Na ninae-inaburo be mene sero nigiro yero yari sinena. Ayero nasani yawa yawa iwaingbainakama yanene.</VERS>
      <CAPTION vref="13">IGI NAMBA TRI YOHANE MENE GAENA</CAPTION>
      <VERS vnumber="13">Tuwara gerao dubu na aune dema miteya amimene niye arugatineya.\id 3JN NT<style fs="super">0018</style>.3J ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h 3 YOHANE\mt IGI NAMBA TRI YOHANE MENE GAENA\ip\ it Yohane mene igi ewiya otao nuna zo yazo nuna Gayas aeno gaena. Gegainasani Gayas mene gera buro-mani ena awiya kora yaise sena. Nupema emoDaiotrefe auna pasena keregari sero gaena.\it*</VERS>
    </CHAPTER>
  </BIBLEBOOK>
  <BIBLEBOOK bnumber="64" bsname="3JN">
    <CHAPTER cnumber="1">
      <VERS vnumber="2">Dubo nina iwaing mitoiya, deka ayero taung nina iwaing mitaise, o buronina apakana kasayero zamena simena yaise isa sinena.</VERS>
      <VERS vnumber="3">Ning ge me susuware puro nasani dipunosa, awiya otao mani ena menenana-una etu buro ge ungwe yeteya nigiro dubo nana iwaing niya.</VERS>
      <VERS vnumber="4">Niye mani awiso nana ge me susuware auna nagibo papatinowa auna ge awiyanigiro dubo nana mene yawa yawa bainakama niya.</VERS>
      <CAPTION vref="5">Gayas mene Yesura buro-mani ena kora yena.</CAPTION>
      <VERS vnumber="5">Otao nana, ning gitau ge nigao emo enana benaung oko gao, arata sainebanina-ina kasayero nowa kora yero nosa, arare na buro nina giro nona iwaingyero noiya.</VERS>
      <VERS vnumber="6">Emo amimene etu kasa yero Tuwara dubu auna benaungna atu mono pumao ninaauna ge sero ning bowi yewa. Emo amimene nupema nina-ina kasa yaya awongTuwa Bayaura buro-mani ayero sero kora-makora yero iyengtasa babaya tengyariniya.</VERS>
      <VERS vnumber="7">Noeno okowata, awong Yesura yazo de ika gari sero Tuwara buro-mani yeronasani tawing nunae yangdoro digara wau moni oko pumao yero nowa, aeno korayarinesa.</VERS>
      <VERS vnumber="8">Name ge me soremari sero emo ayao awiya kora yero nasani soreuno yeroyanenese sao mitiya.</VERS>
      <CAPTION vref="9">Daiotrefe nung emo iwo yena.</CAPTION>
      <VERS vnumber="9">Na ge zo Tuwara dubu eno gaewang, arata Daiotrefe nung gitau yao nunaeyari sinoiya amimene ge nanae awang sinoiya.</VERS>
      <VERS vnumber="10">Arare na atu kasayero nao nuna-una susuwa keregarinena. Nung ge iwinasani ge memeko sinasani nae gona yero noiya. A gege okowata, otao manibautunowa nune oko korayao yero noi ena mene korayari nowa awang sinoiya. Awang sinasani esewa kora yari sinowa awong awiya dubura benaungna atu awangsinoiya.</VERS>
      <CAPTION vref="11">Demitrio gigiwa teng yena.</CAPTION>
      <VERS vnumber="11">Otao nana, ning emo tani memeko yero nowa auna oko ame-ame yero nase. Emo tani iwaing yero nowa awiya giro ame-ame yero ye. Zo nung tani iwaingnasani noiya auna yao mene nung Tuwa Bayaura-una atu kasa yena auna susuwakeregati noiya. Arata zo nung tani memeko nasani noiya auna yao mene nungTuwa Bayau oko gosinasani yero noiya auna susuwa keregati noiya.</VERS>
      <VERS vnumber="12">Emo bauno apakana amimene Demitriora yazo de ika gatinowa. Oweno nung geme saora maung amimene dema yazo nuna de ika gatinoiya. Nae deka ayero nungbowi yero nonane ara. Arare ge nanae me niya awiya gosinesa.</VERS>
      <CAPTION vref="13">Besugaora ge.</CAPTION>
      <VERS vnumber="13">Ge daigairo mitiya, arata igi euna atu gayari oko kotupunena.</VERS>
      <VERS vnumber="14">Na mena nina-ina bumari sinena. Buro be mene wina-se yero nigari sinena.</VERS>
      <CAPTION vref="15">IGI YUDA MENE GAENA</CAPTION>
      <CAPTION vref="15">Gao Ge.</CAPTION>
      <VERS vnumber="15">Tuwa aune dema neu. Otao mani nina mene ning arugatineya. Nae otao maninanae arugatinenane awiya awong dekaong-dekaong aeno se nigae.\id JUD NT<style fs="super">0018</style>. JU ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h YUDA\mt IGI YUDA MENE GAENA\ip\ it Yuda nung Yesura meta zo. Tuwara ge nigao emo mene tauyero nasani ge iwaoge sao emora ge puro wosaese igi ewiya gaena. Nung ge iwao ge sao emorasusuwa awiya pu daung gari sero awong pasena emo gitau nauwa aine ayero senaara. Ge nuna awiya Petorora igi namba tu ine ara.\it*</VERS>
    </CHAPTER>
  </BIBLEBOOK>
  <BIBLEBOOK bnumber="65" bsname="JUD">
    <CHAPTER cnumber="1">
      <VERS vnumber="2">Tuwara aratamao aune bayao monone mene ninae-una atu zapunasani mitaise.</VERS>
      <CAPTION vref="3">Tuwara ge sisigao emo auna ge.</CAPTION>
      <VERS vnumber="3">Otao mani nana, Tuwa Bayau mene name koranoiya auna ge awiya niye enogayari sero aratapunena, arata ge zo ewe niye eno gayanese ni giro gaitinenaera. Ge zere tutupore Tuwa Bayau mene gerao dubu nuna name eno pugairo aungyena, ge awiya ena mene aung yaise saya giro niye ge awiya aung yao eno, genunae depu. Ayero yaese sero na dubo ninae uwinena.</VERS>
      <VERS vnumber="4">Noeno okowata, Tuwara ge sisigao emo ena mene susuwa nunae puingti nasanininae-ina mokora toiro yero nowa. Awong Tuwa Bayaura kotora atu kasa yerozuwarineya auna ge yemaoko mena sero gaewa mitoiya ara. Awong Tuwa Bayau pubautara gairo yero nowa. Awong Tuwa Bayaura mono iwaing puro kapetegairoyero nowa ewe noi taungna aratamao eno nasani pasena ewezo yero nowa. Awongemo baina naname dekaongka, nung Tuwa Yesu Kristo, awiya awang sinowa.</VERS>
      <CAPTION vref="5">Emo gitau Tuwa Bayaura ge dewa auna abena nunae-una kasayena.</CAPTION>
      <VERS vnumber="5">Niye ge nigiro aung yero nowa, deka awiya nupema kotumaese sero sinena. Tuwa Bayau nung Isreli emo dubu Izip tawingna atu sorero pungna, arata agonunae-una ena mene ge nuna dewa awong awiya dero aung kamore yena.</VERS>
      <VERS vnumber="6">Angelo Tuwa Bayaura ge dero diya buro nunae doro masi nunae yangduwaawong awiya be bainana koto diya yaese sero Tuwa Bayau mene bunao tauyaomitao gege mitao auna atu bunero mumena pugainu mitowa ara.</VERS>
      <VERS vnumber="7">Napo Sodom aune Gomora aune napo ena nugu zimao auna emo awong pasenaangelo mene gitau yewa deka ayero yewa. Awong kuma nasani tani bauno sanaoawiya yangdoro emo aune dema nao memeko nasani nauwa. Arare pasena nunae-unaabena tauno iyao awao gege awinoiya auna toiro mitowa ara. Awiya name pasenaayao ine yonine sero Tuwa Bayau mene awong eno ayero yena ara.</VERS>
      <CAPTION vref="8">Tuwara ge sisigao emo auna ge.</CAPTION>
      <VERS vnumber="8">Arata Tuwara ge sisigao emo deka ayero yero nowa. Awong atiyo benaunggiti yero nowa amimene yupunoi taung mene tani memeko yero nowa. Awong TuwaBayaura ge dedunasani angelo dema gona yero pusugairo iro nowa.</VERS>
      <VERS vnumber="9">Arata Maikel nung angelora gitau yao baina amimene Mosera taung aingsomagayao pumari sero Sanda aune dema matu gatinasani Sanda eno ge meko sariyero kotunu beu denu giro eyero gege sena, “Tuwa Bayau mene abena ning enopugaise.”</VERS>
      <VERS vnumber="10">Emo ayao amimene nona zora susuwa oko gosinasani teba kau yero gona nowameko yero noiya. Awong wo eura kotumao aung yero nowa aine yero taungnunae-una ato sao nigiro nuka nuyetope gera yero nowa.</VERS>
      <VERS vnumber="11">Yei, awong nete natu babarinei? Awong Kaingna nagibo patitinowa, nupemaawong wau moni eno tau-tataware yero nasani Belamna etegao awiya tapunowa. Kora mene taung nuna puro wiwiti nawe nung nuka nutope sisigaina, aine awongtaung puro witao nunae eno sisigairo aung yero nowa. <NOTE type="study">+  11  Kain. Kain nung ofa yaora susuwa oko gosinasani meta nuna Abel tebeba denumagayena.  Belam. Soremao Ge zo II<xref fscope="Petoro 2:15">Petoro 2:15</xref> auna atu mitiya awiya gi.  Kora. Kora nung Isreli dubura gitau yao yari sero Mosera ge puro wosariyena. Ayero yenu tawing gausenu nung aune dubu nuna aune awong apakanatawing mokora baungno aung yewa.</NOTE></VERS>
      <VERS vnumber="12">Emo ayao amimene ana-bonene ninae auna kasa yero awang yao aungtebe-tabe nasani bonene ninae dena betena yero nowa meko yero noiya. Awongnuka nuye gege kotupunowa. Awong bereze wa oko wosao yero nasani tawing auneemo aune oko soremao tebeba bisi mene pisinoi bautu noi aung yero noiya, aine yero nowa. Awong awiya dema i me iyaora bera atu me oko iyao yero noiyaayao ine. Awong i tataire ipu nuna aune apunoi giro emo mene susuwa zokinowaaine.</VERS>
      <VERS vnumber="13">Wito mene kakawa baina dedunasani wori mene poro augati noi witirodarinoiya, deka ayero emo amimene pasena nasani tebe-tabe nowa susuwa awenakasa ye daung gatinoiya. Awong awiya arasa mene tere-taira yero buro baungnoayero nasani nowa aine. Tuwa Bayau mene masi nunae kora yena, arare awongmasi auna mume bainakama auna atu be giti mitao gege mitarineya.</VERS>
      <CAPTION vref="14">Enok mene be bainana ge porofete mene saine yena.</CAPTION>
      <VERS vnumber="14">Adamna saisibuna kasa yero bumuwa wawong zo aune wawong zora gitau( 6)ayao yenu aune Enok kasa yena. Arare nung amimene porofete mene saine yeroemo dubu dekaongka deka aeno dema eyero sena, “Ewiya gipu. Tuwa Bayau nungangelo iwawaing pewa yetugao dubu nuna witao aune dema kasa yariniya.</VERS>
      <VERS vnumber="15">Kasa yero emo bauno apakana gera pugairo awega-ziwega yariniya. Emobauno Tuwa Bayau bauta potero yero nowa auna pasena apakana keregai awong geaung yarineya. Pasena emo bauno Tuwa Bayau nuwegairo bauta potero ge memekonung eno sinowa, ge awiya apakana keregai ge aung yarineya.” Ayero senaara.</VERS>
      <VERS vnumber="16">Emo bauno ayao amimene gugu-mama sinasani tani ewe-pape nuka nunae-unakasa yero noi sinowa meko yero noiya. Awong ara tamao nunae ago nasani yeronowa. Awong taung nunae puro wiwiti nasani ge sero betinowa ayero yero nowa. Emora nona eno dubo-dubo yero nasani nona pumari sero emo bauno yupunasaninowa.</VERS>
      <CAPTION vref="17">Wini ge.</CAPTION>
      <VERS vnumber="17">Otao mani nana, niye awiya Tuwa naname Yesu Kristo auna aposolo dubumene ge sewa, awiya kotupu nasani neupu.</VERS>
      <VERS vnumber="18">Awong eyero sinasani nauwa, “Be besugatinai emo meko kasa yero Tuwarage izinasani dubo-dubo yao meko nunae awiya ago yero narineya.”</VERS>
      <VERS vnumber="19">Emo ayao amimene gagausao tapunowa ara. Awong awiya tawingna gege. Owenonunae-una mokora oko mitiya.</VERS>
      <VERS vnumber="20">Mani awiso nana, niye iniro takasaora ge me iwaing-kawaing amimene dongninae yero soga yero mitaise tauyero nae. Ayero nasani Owenona yumao agonasani isa sinasani neupu.</VERS>
      <VERS vnumber="21">Ayero nasani Tuwa Bayaura monona neupu. A nasani Tuwa naname Yesu Kristomene name ao diro nao me iwaing name eno pugariniya, be awiya diya neupu.</VERS>
      <VERS vnumber="22">Emo bauno uritira ge pumaine duwaine yero nowa awong awiya soreungpu.</VERS>
      <VERS vnumber="23">Ora ena mene nete ago iyaora gerao yowi sero mena sorero pungpu. Ora enamene pasenana atu nasani meko yari naya giro soremari sero eyare keketerosorero pungpu. Ayero nasani mo nunae pasena mene beingti yena awiya niyeding yao eno awang bainakama yepu.</VERS>
      <CAPTION vref="24">Tuwa Bayau bowi yaora ge.</CAPTION>
      <VERS vnumber="24">Tuwa Bayau mene niye diya yai oko turarineya, nung niye sogayai pasenaaung yawa yaware nuna benaungna atu pugai doparineya auna putoung nuna-unateng mitiya.</VERS>
      <CAPTION vref="25">NONA AGO KASA YARINIYA AWIYA YOHANE MENE KEREGAINA</CAPTION>
      <VERS vnumber="25">Tuwa Bayau dekaongka nung Tuwa naname Yesu Kristora iwaing eno name korayena auna simao waegaore aune diya yaora putoung aune sao kasa yaora putounggitau be aung auna atu mitauna deka aine be yeme mitoiya mitariniya. Awiyame yaise.\id REV NT<style fs="super">0018</style>. RE ZIA WILSON/PHANUEL TFR L<style fs="super">18</style> DP-<xref fscope="DEC 28-">DEC 28-</xref>MAY-86\h KEREGAINA\mt NONA AGO KASA YARINIYA AWIYA YOHANE MENE KEREGAINA\ip\ it Yohane mene gutu zo yazo Patimos auna atu bunao gare mitaine nasani atiyo yaine yero Yesu mene nona benaung giti nung eno keregainu gigina. Nupema Tuwara dubu mene iwo towang atu nasani tau yero Tuwara ge iniro taka sinasani naese sero Yohane mene ge ewiya gaena. Yesu mene iwo nuna-una putoung apakana puro wosiro baingtiro Sandara putoung dema puro wosariniya. Ayero yero aune dubu nuna eno nona iwawaing pugariniya. Susuwa awiya ge emimene keregatiniya. Nupema tani ena ago tawingna atu kasa yarineya awiya dema ge emimene keregatiniya. \it*</VERS>
    </CHAPTER>
  </BIBLEBOOK>
  <BIBLEBOOK bnumber="66" bsname="REV">
    <CHAPTER cnumber="1">
      <VERS vnumber="1">Nona Yesu Kristo mene keregaina auna ungwe. Nona be apungka gege aung yai aune kasa yariniya awiya dubu nuna name eno keregaise Tuwa Bayau mene Yesu eno gipena. Arare Yesu mene keregari sero angelo zo iyengtinu buro na buro-mani nuna Yohane eno sero gipero yena ara.</VERS>
      <VERS vnumber="2">Ayero yenu nane diti nana mene gigiwang, aeno Tuwa Bayaura ge aune Yesu Kristora ge nigiwang awiya ge me nibamu ayero sinena.</VERS>
      <VERS vnumber="3">Ge emimene nona ago kasa yariniya auna ge ara. Arare zo nung ge gayao ewiya keregairo yanakana zazagariniya, nung arita zazagatinai ena mene nigiro dube pugairo dimarineya, awong amimene yawa yawa yaese. Noeno okowata, ge emimene me yaora be nuna nugu daung niya.</VERS>
      <VERS e="5" vnumber="4">Na Yohane mene Tuwara dubu 7 Asia provins auna mokora atu miteya niye eno ge ewiya gainena. Tuwa Bayau, nung gitau mitauna, mitoiya, mitariniya, aune<xref fscope="Oweno 7">Oweno 7</xref> nuna benaungna atu mitowa, aune Yesu Kristo nung Tuwa Bayaura ge sao emo me, o nung gitau magayaora atu iropuna, o nung tawingna emo tuwa auna gitau yao yero noiya, awong Tuwa Bayau Maung, Mani, Oweno auna-una atu bayao monone mene kasa ye ninae-una gairo mitaise. Nung name eno dubora mono pupunoiya. Nupema yu nuna mene pasena naname disena.</VERS>
      <VERS vnumber="6">Ayero yero dubu nuna yanenese sero pungna. Awiya name Tuwa Bayau Maung nuna auna pirisa dubu yanenese ayero yena ara. Arare nung emo yazore putoungne mitao gege mitoiya. Awiya me yaise.</VERS>
      <VERS vnumber="7">Ewiya gipu! Nung berezere dema butunai emo bauno apakana amimene diti moko nunae mene garineya. Awong nung gaewa amimene dema nung garineya. Emo dubu giti amimene nung giro awang yero dubo mininasani zi sarineya.</VERS>
      <VERS vnumber="8">Ge awiya me nibamu ara. Tuwa Bayau putoungne nung mitauna, mitoiya, mitariniya amimene eyero siniya, “Na nona zayaora arita aung yaora maung.”</VERS>
      <CAPTION vref="9">Yohane mene atiyo yaine nasani Emora Mani gigina.</CAPTION>
      <VERS vnumber="9">Na ge nigao otao ninae Yohane amimene Yesura-una susuuno niye aune dema iwo tame nasani Tuwa Bayaura nao sekawa puro nasani tau yero nona. Na Tuwa Bayaura ge aune Yesura ge ungwe awiya tugata newang giro na puro bunero gutu yazo Patimos auna atu pugaiwa mitaungwa ara.</VERS>
      <VERS vnumber="10">Atu mitiwang Tuwara iya be kasa yenu Oweno mene dubo nana topetinu nana-una bautara atu ge bewing zo to mene saine yenu ge eyero kasa yenu nigiwang ara.</VERS>
      <VERS vnumber="11">“Nona gosinesa ewiya bukura gaero pugasa dubu nana 7 awong euna-una babae: Efeso, Semena, Pegamam, Tayataira, Sadis, Filadefia, aune Leodisia.”</VERS>
      <VERS vnumber="12">Emo na eno ge sinena awiya gari sero kapetegaingwa ara. Kapetegairo nona damana pugao dopaora susuwa 7 gol mene yao awiya gigiwang.</VERS>
      <VERS vnumber="13">Damana pugao dopaora susuwa auna towang atu nona zo awiya benaung Emora Maingna ine amimene dopero mitinu gigiwang. Nung taung wori imoko-kaung-kaung wosogao, ayao amimene susuwara atu ipura geing nuna gol mene yao awiya diyao,</VERS>
      <VERS vnumber="14">ziyo giti aire nuna awiya neyang kaingkaing yao, wo sipsipra taung tumiza ine, nupema bereze ine; diti moko nuna awiya iyao awero dang-dang noiya ayao ine ara;</VERS>
      <VERS vnumber="15">te nuna awiya aeni iyaora atu awinasani orokaka noiya ayao ine ara; ora ge nuna-una bewing awiya ou sasa mene burugu-burugu sinasani ge sinoiya ayao ine.</VERS>
      <VERS vnumber="16">Wawong me nuna mene arasa 7 awiya iniro dopero mitina; ora be moko nuna-una atu winade yaora iwi zo di yore bautare di wiso yao ami kasa yena; ora benaungne diti moko nuna aune awiya wari tau-tataware yao posinoi zayang-zayang noiya ayero waegaina ara.</VERS>
      <VERS vnumber="17">Na ititi nuna ayao giro zuwero te nuna-una nugu atu magayaine yewang. Ayero mitiwang nung wawong me nuna mene nana-una tame pugairo eyero sena, “Ning awang oko yase! Na nona zayaora arita aung yaora maung ara.</VERS>
      <VERS vnumber="18">Na naora maung. Na magayero seka yewang amimene nao gege nona narinena. Arare magayao aune magayaora napo auna towao be nunato auna ki awiya nane puro nona.</VERS>
      <VERS vnumber="19">Arare ning nona gigesa aune nona yemeneka keeune kasa niya aune nona ago kasa yariniya aune awiya apakana gaero aung ye.</VERS>
      <CAPTION vref="20">Tuwara dubu Efeso nape atu nasani nauwa auna ge.</CAPTION>
      <VERS vnumber="20">Ning wawong me nana-una atu arasa 7 gigesa aune damana pugao dopaora susuwa 7 gol mene yao gigesa awiya nona pungyao ara. Arare auna susuwa sana nigi.<xref fscope="Arasa 7">Arasa 7</xref> awiya dubu 7 auna angelo nunae ara. Ora damana pugao dopaora susuwa 7 awiya dubu 7 ara.”</VERS>
    </CHAPTER>
    <CHAPTER cnumber="2">
      <VERS vnumber="1">Yesu mene ayero sero ge susuuno na eno eyero sena, “Dubu nana Efeso nape atu nowa auna angelo <NOTE type="study">+  2:1  Dubura angelo. Nung angelo me zo eno senuta dubura gitau yao emo eno seni, awiya name oko gosinenane. Ge dekaongka awiya<xref fscope="Keregao 2:8">Keregao 2:8</xref>, 2:12, 2:18, 3:1, 3:7, 3:14 auna atu mitiya.</NOTE> eno ge eyero gaero pugai babae:<xref fscope="Arasa 7">Arasa 7</xref> wawong me nana mene puro dodopi nasani damana pugao dopaora susuwa 7 gol mene yao auna towang atu buro baungno yero nona amimene niye eno eyero sinena.</VERS>
      <VERS vnumber="2">Na yao ninae eyero gosinona. Niye buro bainakama yero nowa arata saineba bereya yao aung tau yero nowa auna susuwa awiya gosinona. Ninae emo memeko-mameko awiya gosinowa meko yero noiya. Nupema emo ena mene ge iwao ge sinasani nuka nuyetope‘ Nae aposolo’ ayero sinowa, auna ge iwao nunae nigiwa kasa yenu awong ge iwao ge sao emo awiya gigiwa.</VERS>
      <VERS vnumber="3">Niye yazo nana puro nowa aeno iwo mene niye iwo nowa, arata niye timara yao aung putoungne nasani yazo nana puro nowa, awiya gosinona.</VERS>
      <VERS vnumber="4">Arata na susuwa eyao eno niye gosinona meko yero noiya. Niye gitau na aratapu nasani nauwa awiya yangdoro yero nowa.</VERS>
      <VERS vnumber="5">Arare niye awiya kotungno dubo ninae darawa yero nagibo ninae matu awiya nupema patipu. Ayero oko yao yaya giro na ninae-una kasa yero damana pugao dopaora susuwa ninae puro demese atu pugarinena. Dubo ninae oko darawa yao yaya giro ayero yarinena.</VERS>
      <VERS vnumber="6">Ora susuwa zo eyero yero nowa gosinona teng yero noiya: Nikola awisore pasena yero nowa auna iwo yero nowa, na deka ayero yero nona ara.</VERS>
      <VERS vnumber="7">Oweno mene Tuwara dubu eno ge siniya ewiya dawongne mene nigiro baingtaese. Zo nung Sanda aune winade nasani gewera nariniya na nung eno nao me iwaing auna i me awiya pugana minariniya ara. I me awiya oregaora masi yazo Paradais Tuwa Bayau mene yena auna atu kasa noiya ara.</VERS>
      <CAPTION vref="8">Tuwara dubu Semena nape atu nasani nauwa auna ge.</CAPTION>
      <VERS vnumber="8">Dubu nana Semena nape atu nowa auna angelo eno ge eyero gaero pugai babae: Na nona zayaora arita aung yaora maung. Na magayaora atu seka yero iropumuwang amimene niye eno eyero sinena:</VERS>
      <VERS vnumber="9">Niye iwora mokora atu bogamasa yero nowa, awiya na gosinona. Arata wau ninae mitiya. Nupema emo ena mene nuka nuyetope‘ Nae Yuda emo’ ayero sinasani ge meko niye eno sinowa, awiya nigitinona. Awong Yuda emo me oko ara. Awong Sandara emo dubu ara.</VERS>
      <VERS vnumber="10">Be apungkaka gege yaya-biyaya ninae-una atu kasa yariniya, aeno awang oko yae. Sanda mene niye gaero gari sero ninae-una atu ena bunao gare pugariniya ara. Ayero yai ninae-una atu wari be 10 <NOTE type="study">+  2:10  Nung wari be 10 aeno oko, be apungka aeno sena.</NOTE> auna mokora atu iwo kasa yariniya ara. Arare niye tau yero ge nana puro nete magayaya na nao me niye eno pugarinena.</VERS>
      <VERS vnumber="11">Oweno mene Tuwara dubu eno ge siniya awiya dawongne mene nigiro baingtaese. Zo nung Sanda aune winade nasani gewera nariniya, nung awiya magayao namba tu mene oko gera yariniya. Aung ara.</VERS>
      <CAPTION vref="12">Tuwara dubu Pegamam nape atu nasani nauwa auna ge.</CAPTION>
      <VERS vnumber="12">Dubu nana Pegamam nape atu nowa auna angelo eno ge eyero gaero pugai babae: Winade yaora iwi di yore bautare di wiso yao puro nona amimene niye eno eyero sinena:</VERS>
      <VERS vnumber="13">Napo niye nowa auna susuwa gosinona. Napo auna atu Sanda mene emo tuwa yero mitiya. Arata niye yazo bowire nana iniro puro nowa. Nupema sao dimao emo nana iwaing Antipa nung napo ninae Sanda mene mitao masi yero noiya auna atu iwo mene dewa, arata saineba niye be auna atu na iniro taka sinasani oko awang yewa.</VERS>
      <VERS vnumber="14">Arata na ge ena ninae-una atu mitiya. Ninae-una napora emo ena neya, awong porofete Belamna nagibo papatinowa ara. Belam mene emo Yuda okora emo tuwa Belek aeno kotumao zo pugainu nung Isreli emo pasena yaese etegaina. Etegati nasani tuwa etegao auna ana-bonene aune mani bauno aune mene yunu auna mokora toiro pasena yewa ara.</VERS>
      <VERS vnumber="15">Nupema ninae-una napora emo ena mene Nikola awisore auna nagibo awiya papatinasani tani deka ayao ine yero nowa ara.</VERS>
      <VERS vnumber="16">Aeno niye dubo darawa yepu. Ayero oko yao yaya giro na kara ninae-una mena ozaung kasa yero emo dubu aeno iwo nasani winade yaora iwi be moko nana-una atu kasa noiya amimene awong darinena ara.</VERS>
      <VERS vnumber="17">Oweno mene Tuwara dubu eno ge siniya awiya dawongne mene nigiro baingtaese. Zo nung Sanda aune winade nasani gewera nariniya nung aeno na nona minao pungyao uritira atu mitoiya yazo nuna‘ mana’ awiya pugana minariniya ara. Ayero yero daba neyangyao zo nung eno pugarinena, auna tame yazo sekawa zo gayao mitariniya. Yazo sekawa auna susuwa awiya emo daba pumariniya amimene nung nuka nutope gege gariniya ara.</VERS>
      <CAPTION vref="18">Tuwara dubu Tayataira nape atu nasani nauwa auna ge.</CAPTION>
      <VERS vnumber="18">Dubu nana Tayataira nape atu nowa auna angelo eno ge eyero gaero pugai babae: Na Tuwa Bayaura Mani, diti moko nana iyao beriberi noiya aine, nupema te nana aeni iyaora atu awero orokaka noiya aine, amimene niye eno eyero sinena:</VERS>
      <VERS vnumber="19">Na yao ninae ta mono pumao ninae ta tumo diyao ninae ta buro ninae aune yaya dimaora putoung ninae auna susuwa gosinona. Niye gitau buro iwaing nasani nauwa, arata yeme ewiya buro matu awiya daigairo buro iwaing-kawaing yero neya, awiya gosinena.</VERS>
      <VERS vnumber="20">Arata na ge ena ninae-una atu mitiya: Niye bauno yazo Zesabel awiya giro ao-didinowa nune‘ Na porofete bauno’ ayero sinasani soumani dubu nana ge gipinasani dawong gainoi towangna bauno aune dema nasani tuwa etegao auna ana-bonene yero mininowa ara.</VERS>
      <VERS vnumber="21">Nung dubo darawa yaise nung ao-diwang mitoiya. Arata nune mene zo dubo nuna darawa yero pasena nuna yangduwari oko kotupunoiya.</VERS>
      <VERS vnumber="22">Arare sana gipu. Na aeno sana yaya bainakama nuna-una atu kasa yero mitariniya ara. Ora nung aune dema ugaing yero nowa amimene yaya tame naese sarinena. Buro bauno amimene zayena awiya oko yangduwao yaya giro ayero yarinena ara.</VERS>
      <VERS vnumber="23">Na mani awiso nuna maze zo sana yaya meko zo mene dai mamagayarineya ara. Ayero yana dubu nana napo sero nowa amimene nane dubo nunae deka ayero giro aung nena ayero garineya ara. Na emo bauno apakana aeno nao nunae-una abena teng tere-tare pugarinena.</VERS>
      <VERS vnumber="24">Tayataira napora emo ena niye ge iwao ge awiya awang sinowa, na niye eno ge eyero sinena: Sandara kotumao ena pungyao ayero sinowa, awiya niye oko giro puro nao yero nowa, aeno na niye eno sana nigipu. Na buro mou yao ena niye eno oko pugatinena.</VERS>
      <VERS vnumber="25">Dekaongka gege ewiya pugatinena. Ge nana ninae-una atu mitiya awiya tau yero puro naya aune na bumane.</VERS>
      <VERS vnumber="26">Zo nung Sanda aune winade nasani gewera yero buro yaise sinona awiya yero bautunai be aung yariniya, nung nane putoung pugana emo dubu sero auna gitau yao yero</VERS>
      <VERS vnumber="27">tung aeni mene yao awiya pugana puro nasani awong diya yariniya. Ayero nasani au puro nasani dedunonane bezinoiya ayao ine awong eno yariniya.</VERS>
      <VERS vnumber="28">Na Mama nana mene putoung na eno pugaina ayao ine na nung eno pugarinena. Ayero yero gora gobu nung eno pugarinena.</VERS>
      <CAPTION vref="29">Tuwara dubu Sadis nape atu nasani nauwa auna ge.</CAPTION>
      <VERS vnumber="29">Oweno mene Tuwara dubu eno ge siniya awiya dawongne mene nigiro baingtaese.</VERS>
    </CHAPTER>
    <CHAPTER cnumber="3">
      <VERS vnumber="1">Dubu nana Sadis nape atu nowa auna angelo eno ge eyero gaero pugai babae: Na Tuwa Bayaura<xref fscope="Oweno 7">Oweno 7</xref> aune arasa 7 puro nona amimene niye eno eyero sinena: Na yao ninae-una susuwa awiya gosinona ara. Emo mene niye gosinowa seka neya ayao ine noiya ara. Arata niye mamagayao ine mitowa, awiya gosinona.</VERS>
      <VERS vnumber="2">Aeno niye seka yero nao ninae umo yepu. Tani iwawaing ena ninae-una towang atu mitoiya awiya aung yari sero niya, aeno dubo uwi nasani puro neupu. Noeno okowata, na Tuwa Bayaura benaungna atu yao ninae gosinena teng oko niya.</VERS>
      <VERS vnumber="3">Ge gitau niye eno tugata yero gipewa gigiwa awiya kotungpu. Kotupu nasani diya yero baingtiro puro nasani dubo ninae darawa yepu. Niye seka yero nao ninae oko umo yao yaya giro na ugaing emo mene yaine yero ninae-una mena ozaung bumarinena. Niye be nana bumaora bowi oko nigarineya.</VERS>
      <VERS vnumber="4">Sadis napora emo mani ninae ena neya, awong tawingna meko mene watimari noi oko nigitinowa. Awiya emo zo mo awiro buka towang atu yero noiya arata mo oko siwingnoiya, ayao ine awiya awong ara. Arare ayao amimene nete taung wori neyangyao pugana puro nasani na aune dema mitao gege mitarineya ara. Awong ayero yaese gosinona teng yero noiya.</VERS>
      <VERS vnumber="5">Zo nung Sanda aune winade nasani gewera yariniya aeno na taung wori neyangyao pugana puro nariniya ara. Emo bauno nao me topetarineya auna yazo nunae nao bukura gayao miteya. Arare zo nung gewera yariniya auna yazo awiya buku auna atu oko disarinena. Aung ara. Nung mani nana me yero noiya auna susuwa awiya na Mama nana-una benaungna ta angelo dubu nuna-una benaungna atu sero keregarinena ara.</VERS>
      <VERS vnumber="6">Oweno mene Tuwara dubu eno ge siniya awiya dawongne mene nigiro baingtaese.</VERS>
      <CAPTION vref="7">Tuwara dubu Filadefia nape atu nasani nauwa auna ge.</CAPTION>
      <VERS vnumber="7">Dubu nana Filadefia nape atu nowa auna angelo eno ge eyero gaero pugai babae: Na pewayero nao aune etutero nao auna maung. Na Dawidira ki puro nasani garo be iwana awe mene dai gamariniye? Ora dana gamai awe mene iwariniye? Na ayao amimene niye eno eyero sinena:</VERS>
      <VERS vnumber="8">Na yao ninae-una susuwa gosinona. Ewiya gipu! Na ninae benaungna atu ge nana tugata yaora nagibo awiya garo be iwao ine pugaingwa mitoiya. Nagibo awiya zo mene gazao ine teng oko. Niye putoungka maingkoka gege mitiya awiya gosinena, arata saineba, niye ge nana diya yero baingtiro puro nasani yazo bowire nana oko bewae yewa.</VERS>
      <VERS vnumber="9">Sandara dubura atu emo ena awong nuka nuyetope Yuda emo ayero sinowa, arata awiya ge iwao ara. Arare na awong tugata yana aune awong na niye aune otao yewang auna susuwa awiya giro baingtarineya. Giro baingtiro ninae-una atu kasa yero meng gatinasani boma gaero niye dubu nana me ayero sarineya.</VERS>
      <VERS vnumber="10">Niye putoungne yero diya yaese sewang ge nana awiya diungno puro nowa, aeno yaya bainakama mene emo tawing sero sero awiya ipero gari yariniya be aune nane niye sorero pumarinena. Yaya amimene tawing sero emo bauno apakana auna-una atu teng kasa yariniya.</VERS>
      <VERS vnumber="11">Na be apungkaka gege aung yai aune bumarinena. Arare uritira wau niye eno sao awiya zo mene pumao eno, ge puro nowa awiya iniro taka-takamo sero nasani neupu.</VERS>
      <VERS vnumber="12">Zo nung Sanda aune winade nasani gewera yariniya, nung awiya Tuwa Bayau nana-una ibu auna ziwong yaise sero nane urana dopero mitariniya. Ayero yana nung kasa daung oko yariniya. Nung ayero mitao gege mitariniya ara. Na nuna-una tame atu Tuwa Bayau nana-una yazo gayarinena. Ayero yero Tuwa Bayau nana-una napo auna yazo awiya deka ayero nuna-una tame atu gayarinena. Awiya Yerusalem napo sekawa ara. Napo awiya uritira atu Tuwa Bayau nana mene pugai wosariniya. Nupema na yazo nana sekawa awiya dema nuna-una tame atu gayarinena.</VERS>
      <VERS vnumber="13">Oweno mene Tuwara dubu eno ge siniya awiya dawongne mene nigiro baingtaese.</VERS>
      <CAPTION vref="14">Tuwara dubu Leodisia nape atu nasani nauwa auna ge.</CAPTION>
      <VERS vnumber="14">Dubu nana Leodisia nape atu nowa auna angelo eno ge eyero gaero pugai babae: Na ge me saora maung. Na Tuwa Bayaura ge dimao emo yero nasani ge me gege sero kere daung gatinona. Na nona Tuwa Bayaura-una atu kasa yena auna susuwa yero nona, amimene niye eno eyero sinena:</VERS>
      <VERS vnumber="15">Na yao ninae-una susuwa gosinona. Emo mene ouwe noi giro ou me mininowa, arata ou wito pepe awiya miniro giro tuwagatinowa. Ayero niye ge nana awiya puro putoungne oko yero nowa. Nupema oko awang sinowa. Arare niye ou wito pepe ine yero nowa ara.</VERS>
      <VERS vnumber="16">Niye ge nana-una putoung yateya, awiya teng yatiya. Nupema ge awang sateya, awiya teng yatiya. Arata niye ayero oko yao yero nowa, aeno niye ou wito pepe ine yeteya giro tuwagari nasani nena.</VERS>
      <VERS vnumber="17">Niye nika niyetope eyero sinowa, ‘Nae zamena simena daigairo nanae-una atu mitiya. Nae nona etoka oko pumuwangne. Arare nae nona zo kau yao ine teng oko.’ Niye susuwa ninae oko gosinowa. Niye bogamasa. Niye diti guma yao. Niye mo dero yugairo nowa, awiya oko giro baingtitinowa.</VERS>
      <VERS vnumber="18">Arare na niye eno sana nigipu. Niye gol gitau iyaora pugaingwa iwe awero aung yenu me gege mitoiya awiya nana-una atu zuma gaero puro aune niye waure yarineya ara. Nupema taung wori neyangyao nana-una atu zuma gaero wosogairo meng gao ninae worepu. Ayero diti moko pagaora gawi nana-una atu zuma gaero diti moko ninae suwaya pumai diti pagae.</VERS>
      <VERS vnumber="19">Na emo bauno aratapunona awong awiya dero betero nasani kora nasani yero nona ara. Aeno niye putoung yero dubo ninae darawa yepu.</VERS>
      <VERS vnumber="20">Ewiya gipu! Na garo bera atu dopero mitasani taing-taing dedunena ara. Arare zo nung ge nana nigiro garo be iwai aune na garo nuna-una toiro nona nung aune dema minarinena. Nupema nune na aune dema nona minariniya.</VERS>
      <VERS vnumber="21">Zo nung Sanda aune winade nasani gewera yariniya, nung awiya nane puro pu nana-una nugu gairo adumao masi simaore nana auna atu na aune dema adumarinenato. Na deka ayero winadera gewera yero nawe Mama nana-una adumao masi simaore auna atu adungno mitona ara.</VERS>
      <CAPTION vref="22">Yohane mene Tuwa Bayaura adumao masi simaore gigina. Ayero bowi yao yere dema nigina.</CAPTION>
      <VERS vnumber="22">Oweno mene Tuwara dubu eno ge siniya awiya dawongne mene nigiro baingtaese.”</VERS>
    </CHAPTER>
    <CHAPTER cnumber="4">
      <VERS vnumber="1">Na nona awiya giro aung yero aune diti yero uritira towao be zo iwao mitinu gigiwang. Aune gera bewing gitau tora bewing ine nigiwang aine benaung dekaongka amimene kasa yero na eno ge eyero tugata yena, “Ning etu witasa aune nona ago kasa yariniya awiya ning eno sero gipero yana gase.”</VERS>
      <VERS vnumber="2">Ayero sinenu Oweno mene mena dubo nana topetinu uritira atu adumao masi simaore zo mitina auna tame atu zo mene adungno mitinu gigiwang ara.</VERS>
      <VERS vnumber="3">Adumao masi simaore auna atu mitina, nung benaung nuna zayang-zayang noyaore sau iro yuyao ara. Nupema giti bauta nuna-una atu mozi zo taung doba bungge ine amimene ziuno mitina ara.</VERS>
      <VERS vnumber="4">Aune adumao masi simaore baina auna deungbera adumao masi simaore 24 amimene nuna-una atu ziuno mitiwa ara. Adumao masi simaore auna atu buro-emo tutuwa 24 amimene adungno mitiwa ara. Awong taung wori neyangyao gege wosogairo mitiwa ara. Ora emo tuwara giti simaora nona zo gol mene yao amimene ziyo nunae-una atu diyao mitina ara.</VERS>
      <VERS vnumber="5">Aune adumao masi simaore baina auna atu peperi-peperi yero nenu bibiya bezinenu bewing duruka sinasani ayero nena ara. Ora adumao masi simaore auna benaungna izira 7 mene awero beriberi newa gigiwang. Awiya Tuwa Bayaura<xref fscope="Oweno 7">Oweno 7</xref> ara.</VERS>
      <VERS vnumber="6">Adumao masi simaore auna benaungna atu nona zo wito yo nazi ine, tangsao, ayao amimene mitina ara. Nona seka naore 4 amimene adumao masi simaore awiya ziuno mitiwa. Awong awiya zazawingne tipare awiya apakana diti moko gege.</VERS>
      <VERS vnumber="7">Zo awiya wo layonna benaung ine; zo awiya wo bulimakaora benaung ine; zo awiya emora benaung ine; aune zo awiya ni bouga yupunoiya auna benaung ine.</VERS>
      <VERS vnumber="8">Nona seka naore 4 awong auna zora wati 6 zora wati 6 ayao gege ara. Nupema taung nunae tura tamere awiya diti moko gege mitina. Arare pingne warire awiya wawa sero eyero sinowa, “Tuwa Bayau nung putoungna maung. Nung dang gege. Nung nasani nauna, noiya, nariniya.”</VERS>
      <VERS vnumber="9">Nona seka naore 4 mene adumao masi simaore auna atu adungno mitoiya, nung nao gege noiya, nung aeno dange sero bowi nasani yawa yawa nowa teng</VERS>
      <VERS vnumber="10">buro-emo tutuwa 24 mene adumao masi simaore auna atu adungno mitoiya, nung nao gege noiya, auna benaungna atu boma gaero koing gairo nung bowi yero nowa. Ayero nasani emo tuwara ziyo simaora nona nunae dutugairo te nuna-una pugairo eyero sinowa,</VERS>
      <CAPTION vref="11">Yohane mene papia ewao zo gigina.</CAPTION>
      <VERS vnumber="11">“O Tuwa nanae Tuwa Bayau, simao arita yazo bowire putoungne awiya ning eno gege pugatinonane teng yero baingtitinoiya. Noeno okowata, nine gege nona apakana awiya yero aung yasa. Nupema be nina-una nona apakana kasa yero mitowa.”</VERS>
    </CHAPTER>
    <CHAPTER cnumber="5">
      <VERS vnumber="1">Arare adumao masi simaore auna atu mitoiya nung amimene papia ewao zo iniro puro mitinu gigiwang. Papia awiya tipare zazawingne deka ayero owere gege mitina. Pika mene takasao 7 amimene mitiwa.</VERS>
      <VERS vnumber="2">Aune na angelo baina zo gigiwang ara. Nung wawa sero eyero sena, “Awe mene papia auna pika awiya kougairo papia besao teng niye?”</VERS>
      <VERS vnumber="3">Ayero senu aune uritirata tawingna, arita tawingna wese atu zo nung papiara pika kougairo besero gaine yao teng awiya oko kasa yena ara.</VERS>
      <VERS vnumber="4">Arare zo mene kougairo gaine yao teng oko yenu giro na dubo nana mou yenu zi baina sewang ara.</VERS>
      <VERS vnumber="5">Ayero yewang buro emo tutuwa auna zo mene na eno eyero sena, “Zi oko sase. Ewiya gi! Yudara saisibuna auna wo layon nung Dawidira sai amimene winadera gewera yero daigaina, arare nung dekaongka amimene papiara pika 7 kougairo papia besao teng niya.”</VERS>
      <CAPTION vref="6">Yohane mene Lama mani gigina.</CAPTION>
      <VERS vnumber="6">Aune na diti buyagairo adumao masi simaore aune nona seka naore 4 awong aune buro emo tutuwa auna towang atu Lama zo dewa magayero nupema seka yena amimene dopero mitinu gigiwang ara. Komu nuna 7, nupema diti moko nuna deka ayero 7. Diti moko nuna 7 awiya Tuwa Bayaura<xref fscope="Oweno 7">Oweno 7</xref> awong tawing sero iyengtina ara.</VERS>
      <VERS vnumber="7">Arare Lama amimene baungno adumao masi simaore auna atu mitina auna wawong mera atu papia ewao awiya pungna ara.</VERS>
      <VERS vnumber="8">Papia ewao awiya pungnu nona seka naore 4 aune buro emo tutuwa 24 awong Lama auna nugu baungno boma gaero kokoinggaiwa ara. Awong gita dero yere gamao nunae aune awang nunae gol mene yao awiya dema puro nuna-una bamuwa ara. Awangna mokora atu boingsa sere iwaingne mene be buro mitina. Boingsa awiya Tuwa Bayaura emo dubu auna isa ara.</VERS>
      <VERS vnumber="9">Arare awong yere seka zo eyero gamuwa, “Nine papia ewao awiya puro pika nuna kougasa teng yariniya. Noeno okowata, ning dewa yu nina mene emo dubu sero tawing sero, taung aingso nunae owe ewe-pape aune ge nunae benaung giti, awong apakana awiya zuma gayasa Tuwa Bayaura gerao yewa ara.</VERS>
      <VERS vnumber="10">Ayero puro pu dekaongna gasa Tuwa Bayau naname-una pirisa dubu yewa ara. Arare awong tawingna atu emo babuze yero mitarineya.”</VERS>
      <CAPTION vref="11">Uritira atu bowi yaore yawa yaware kasa yena.</CAPTION>
      <VERS vnumber="11">Na diti yero angelo daigairo nibamu gosinasani aune gera bewing nunae nigiwang. Awong adumao masi simaore aune nona seka naore aune buro-emo tutuwa awiya ziuno dopewa ara. Zare nunae zazagaine yao teng oko amimene ten tausen dubu sero dopewa, wan tausen dubu sero dodopinasani aune</VERS>
      <VERS vnumber="12">ge zo eyero sinasani wawa sero sewa, “Putoungne, zamena simenane, kotumao tauyaore, yazo bowire, simaore, sero de ika yaore, awiya Lama dewa magayena amimene pumai teng yero baingtariniya.”</VERS>
      <VERS vnumber="13">Ayero sewa aune uritira, tawingna, tawing wese, aune witora nowa awong apakana amimene eyero sewa nigiwang, “Adumao masi simaore auna atu mitiya, nung aune Lama aune awongto auna-una atu bowi yaore, yazo bowire, simaore, putoungne mitiya amimene mitao gege mitaise.”</VERS>
      <CAPTION vref="14">Lama mene papiara pika 6 kougaina.</CAPTION>
      <VERS vnumber="14">Ayero sewa nona seka naore 4 awong eyero sewa, “Yore, meba ara.” Aune buro emo tutuwa mene awong boma gaero koing gairo bowi yewa ara.</VERS>
    </CHAPTER>
    <CHAPTER cnumber="6">
      <VERS vnumber="1">Arare na diti buyagairo eyero gigiwang ara: Lama mene papiara pika 7 mitiwa auna zo kougaina. Kougainu nona seka naore 4 auna zo mene ge nuna bainakama bibiya mene saine nasani wawa sero eyero sena, “Bung!”</VERS>
      <VERS vnumber="2">Ayero sinenu wo osi neyangyao zo mene kasa yenu gigiwang. Auna tame atu emo zo adungno mitinu gigiwang awiya nung tai aire. Nung eno emo tuwara ziyo simaora nona zo pugaiwa puro diro gorobo yero iwo dari baungna ara.</VERS>
      <VERS vnumber="3">Nupema Lama mene pika namba 2 kougainu nona seka naore namba 2 mene wawa sero eyero sena, “Bung!”</VERS>
      <VERS vnumber="4">Ayero senu wo osi yuyao zo kasa yena ara. Auna tame atu emo zo adungno mitina nung awiya tawingna mono sorero pumai aune wina-de yero mamagayaese auna putoung nuna-una mitiya. Nupema winade yaora iwi bainakama awiya nung eno pugaiwa pungna ara.</VERS>
      <VERS vnumber="5">Lama mene pika namba 3 awiya kougainu nona seka naore namba 3 mene wawa sero eyero sena, “Bung!” Ayero senu na diti yero gosinewang wo osi siwingyao zo mene kasa yena. Emo zo tame atu adungno mitina nung awiya sikeri nona sikeri yao zo waweng puro mitina.</VERS>
      <VERS vnumber="6">Aune na nona seka naore 4 nunae-una towang atu emora ge ine eyero senu nigiwang, “Ma etobe zuma nuna awiya 10 kina. Nupema ame deka ayao ine igi yao 6 auna zuma nuna 10 kina. Ora uweri ou wainne amimene zo ao-di mitae.”</VERS>
      <VERS vnumber="7">Arare Lama mene pika namba 4 kougainu nona seka naore namba 4 mene wawa sero eyero sena, “Bung!”</VERS>
      <VERS vnumber="8">Asenu na diti yero gosinewang wo osi taung oiwora ine zo kasa yena. Auna tame atu emo zo adungno mitina awiya yazo nuna Magayao. Kowa iyaore mene nuna ago atu kasa yena. Arare awongto tawingna emo bauno awiya gausayato dubu siwongpatige yaya aune dubu zora emo bauno awiya iwora gi amingne dora botiyore yaya mou-mesa yao tawingna wo gorobore amimene gera yaetose sero auna putoung awongto eno pugaiwa ara.</VERS>
      <VERS vnumber="9">Lama mene pika namba 5 kougaina. Ayero yenu aune emo bauno Tuwa Bayaura ge puro nasani bowi nuna kere daung gatinowa dedunauwa mamagayero nasani nauwa amimene ititi nunae aita susuwara atu mitiwa gigiwang ara.</VERS>
      <VERS vnumber="10">Awong wawa sero eyero sewa, “O Tuwa, ning dang gege. Ning sao putoungne yao. Ning me gege yero nosa. Be nazigo aung yai aune nae dewa auna ge sero aung yero pasena awiya emo bauno tawingna atu yero nowa auna abena pugarinesi?”</VERS>
      <VERS vnumber="11">Ayero sewa nung taung wori neyangyao tere-tare awong eno pugairo aung yero aune eyero sena, “Buro-mani otao mani ninae ena deka ayero daya mamagayaya namba ninae gitau sewang tauyena awiya witiro teng yaise oregatinasani diya maingkoka yepu.”</VERS>
      <VERS vnumber="12">Lama nung pika namba 6 awiya kougainu aune na nona zo eyao awiya gigiwang. Dumi baina ipenu aune wari siwing yero aura taung ine yena; ino awiya yuyero yu ine yena;</VERS>
      <VERS vnumber="13">arasa awong bisi mene nemuya me ipinoi wururu sero wowosinowa ayero uritira atu wururu sero wosi tawingna yewa;</VERS>
      <VERS vnumber="14">uriti awiya papia wiwingnonane ayero wiwingyero baungno aung yena; nupema dirire guture zo mitao masi nunae awiya yangduwa ara.</VERS>
      <VERS vnumber="15">Nona ayero kasa yenu tawing sero emo tutuwa aune emo babuze aune gorobo emora gitau yao aune emo wau monine ta putoungne, emo witaota wosao apakana amimene pungyari sero daba umanata tawing enora toiro</VERS>
      <VERS vnumber="16">aune isa eyero sewa, “O tawing, O daba, wosiro nae worayato adumao masi simaore auna atu adungno mitiya ouna benaungna oko babanene. Arita Lamana tini kapao awiya oko ganene.</VERS>
      <CAPTION vref="17">Isreli emo 144,000 Tuwa Bayaura owere yarineya.</CAPTION>
      <VERS vnumber="17">Tini kapao nunato-una be mene nugu niya, arare emo awe mene dopero daigariniye?”</VERS>
    </CHAPTER>
    <CHAPTER cnumber="7">
      <VERS vnumber="1">Na nona awiya giro aung yero aune angelo 4 gigiwang ara. Awong tawing agewa sero auna dopero mitasani tawingna bisi 4 sorinasani mitiwa ara. Awiya bisi zo tawingnata witorata ira atu oko sumaise ayero yewa.</VERS>
      <VERS vnumber="2">Arata na gosinewang aune wari witaora atu angelo zo kasa yero buna. Nung Tuwa Bayau putoungne auna owe yaora nona puro nasani aune angelo 4 tawingne witore gera-gaira yaese sao awong awiya wawa sero eyero sena,</VERS>
      <VERS vnumber="3">“Niye tawingta witota i awiya mena oko gera-gaira yae. Nae gitau Tuwa Bayaura soumani dubu megoto nunae-una owe puganane aune yepu.”</VERS>
      <VERS vnumber="4">Ayero senu aune emo owere auna namba nunae eyao sewa nigiwang ara: Isreli emo dubu giti auna-una 144,000 awiya owe yao ara.</VERS>
      <VERS vnumber="5">Awong eyero yewa ara: Yudara dubu auna 12,000 owe yewa; Rubenna dubu auna 12,000 owe yewa; Gadera dubu auna 12,000 owe yewa;</VERS>
      <VERS vnumber="6">Asera dubu auna 12,000 owe yewa; Naftalira dubu auna 12,000 owe yewa; Manasara dubu auna 12,000 owe yewa;</VERS>
      <VERS vnumber="7">Simionna dubu auna 12,000 owe yewa; Lewira dubu auna 12,000 owe yewa; Isakara dubu auna 12,000 owe yewa;</VERS>
      <VERS vnumber="8">Sebulonina dubu auna 12,000 owe yewa; Yosefera dubu auna 12,000 owe yewa; Benzaminna dubu auna 12,000 owe yewa.</VERS>
      <CAPTION vref="9">Emo dubu witao amimene Tuwa Bayaura benaungna atu dopewa.</CAPTION>
      <VERS vnumber="9">Na dubu awiya giro aung yero aune nupema zo deka eyero gigiwang ara. Tawing sero sero emo dubu giti taung aingso nunae benaung giti nibamu, ora ge nunae deka benaung giti nibamu, auna agewara dubu ewezo nibamu, emo zo mene zazagao ine teng oko, awong amimene adumao masi simaore aune nupema Lamana-una nugu atu dopero mitiwa gigiwang ara. Awong mo taung wori neyangyaore gege. Awong wawong nunae mene sibiya puro dopero</VERS>
      <VERS vnumber="10">ge be kerero wawa sero sinasani eyero sewa, “Korayao awiya Tuwa Bayau naname adumao masi simaore auna mitoiya auna atu ta Lamana-una atu butunoiya.” Ayero sewa ara.</VERS>
      <VERS vnumber="11">Arare angelo apakana adumao masi simaore aune buro emo tutuwa aune nona seka naore 4 awiya ziuno dopewa ara. Dopero Tuwa Bayau adumao masi simaore auna atu mitina aeno boma gaero koing gairo nung bowi nasani eyero sewa,</VERS>
      <VERS vnumber="12">“Name Tuwa Bayau naname auna yazo de ika gatinasani nung bowi yanene. Kotumao iwawaing awiya apakana nuna-una atu mitoiya. Aeno name nung eno dange sanene. Nung putoungna maung. Putoung apakana nuna-una atu mitoiya. Bowi amimene kasa yero mitao gege mitaise. Awiya me yaise.”</VERS>
      <CAPTION vref="13">Awong yaya tamaore dubo minaore auna mokora atu kasa yero bumuwa.</CAPTION>
      <VERS vnumber="13">Arare buro emo tutuwa auna zo mene na atata yero eyero sena, “Mo taung wori neyangyao puro neya awong nami ing? Awong natu bumuwi?”</VERS>
      <VERS vnumber="14">Na atata yenu ge abena eyero sewang, “Emo tuwa nana, na auna susuwa awiya oko gosinena. Ning nika nitope gosinesa.” Ayero sewang nung na eno eyero sena, “Awong yaya tamaore dubo minaore bainakama auna mokora atu bumuwa ara. Awong more taung worire nunae awiya Lamana yu mene saewa neyang-kaingkaing yena ara.</VERS>
      <VERS vnumber="15">Arare yeme awong Tuwa Bayaura adumao masi simaore auna nugu atu nasani pingne warire awiya ibu nuna-una atu sou buro nuna nasani nowa ara. Arare adumao masi simaore auna atu mitoiya amimene awong doe-doe yero gurutu nasani nariniya.</VERS>
      <VERS vnumber="16">Awong wo ma eno meri magayaota ouwe yao awiya ago nupema oko yarineya. Wari mene awong oko awariniya. Arita bisi kokoni yao mene oko nunae-una atu kasa yariniya.</VERS>
      <CAPTION vref="17">Lama mene pika namba 7 kougaina.</CAPTION>
      <VERS vnumber="17">Noeno okowata, Lama nung adumao masi simaore auna nugu atu dopero mitiya amimene awong wo sipsip diya yaine yariniya. Ayero nasani nao tauyaora ou tawing tura atu kasa nasani gubi-gubi noiya auna atu nung gitau bautunai awong nung ago yarineya. Ayero yai Tuwa Bayau mene ziziung nunae dupero aung yariniya arauwa.”</VERS>
    </CHAPTER>
    <CHAPTER cnumber="8">
      <VERS vnumber="1">Lama nung pika namba 7 kougainu aune uritira atu bewing aung soma bisi-bisi sero yowiwi yena. Ayero yenu be 30 minit ayao mitete aung yena.</VERS>
      <VERS vnumber="2">Aung yenu angelo 7 Tuwa Bayaura benaungna atu mitowa awong awiya gosinewang ena mene to 7 awiya awong eno pugaiwa ara.</VERS>
      <VERS vnumber="3">Ayero yewa angelo zo mene boingsa sereyao dumaora awang gol mene yao awiya puro baungno aita nugu atu dopenu ena mene boingsa sere iwaingne daigairo nung eno pugaiwa. Awiya adumao masi simaore auna benaungna aita gol mene yao mitina auna tame atu pugatinasani ge nigao emo apakana auna isara susumaise ayero yewa ara.</VERS>
      <VERS vnumber="4">Arare nung iyaora pugainu wawong nuna-una atu boingsa sere iwaingne amimene ge nigao emora isare dema tairo otao yero Tuwa Bayaura-una witina ara.</VERS>
      <VERS vnumber="5">Angelo amimene ayero yero aune aitara atu iyao puro pu awang nuna-una gainu awang be bunu tawingna wiyekegainu wosina ara. Wowosi nasani papari-papari yenu bibiya bewing durukare bezenu dumi ipena ara.</VERS>
      <CAPTION vref="6">
        <xref fscope="Angelo 4">Angelo 4</xref> awong to pisewa.</CAPTION>
      <VERS vnumber="6">Arare angelo 7 awong eno to waweng pugaiwa amimene to pisari sosewa.</VERS>
      <VERS vnumber="7">Ayero yero angelo namba wan mene to pisenu wa aisi tau-tataware yao aune iyao yure dema tairo dawao amimene tawingna wosina ara. Wosinu tawing agewa 1/3 iyao mene awero aung yena ara. I agewa 1/3 awiya dema iyao mene awero aung yena. Yeko sisikore apakana iyao mene awero aung yena ara.</VERS>
      <VERS vnumber="8">Ayero yenu angelo namba tu mene to nuna pisena ara. To pisenu nona zo diri baina iyaore zo ine awiya augaiwa witora gutena ara.</VERS>
      <VERS vnumber="9">Gutenu wito agewa 1/3 yu gege yero aung yena ara. Ayero yenu witora wo agewa 1/3 awiya dema mamagayero aung yewa ara. Wang agewa 1/3 bebezegairo aung yewa ara.</VERS>
      <VERS vnumber="10">Angelo namba 3 mene to nuna pisenu arasa baina zo uritira atu zokero wosiro izira ine yero awero beriberi yero ou ipu ena 1/3 aune ou tawing tura atu kasa nasani gubi-gubi noiya auna atu gutena ara.</VERS>
      <VERS vnumber="11">Arasa auna yazo nuna awiya Dokowang yao. Arare ou ena awiya dokowang yenu emo mene miniwa dokowang yenu daigairo mene mamagayero aung yewa ara.</VERS>
      <VERS vnumber="12">Angelo namba 4 mene to nuna pisenu wari agewa 1/3 aune ino agewa 1/3 aune arasa ena 1/3 auna atu waru kasa yenu waegao nunae agewa 1/3 mume yena. Waegao nunae siwing-siwing yena, arare iya gatinaunu wari mene pore waegati nauna ara. Nupema ping deka ayero inone arasare pore waegati nauwa ara.</VERS>
      <CAPTION vref="13">Angelo namba 5 mene to pisena.</CAPTION>
      <VERS vnumber="13">Na diti ika yero ni bouga baina zo gigiwang. Nung ika-kakamo nibamu otu yupunasani aune wawa sero eyero sena, “Yei, Yei, Yei. Angelo etamara to mitiya, awiya pisaya tawingna emo bauno awong nono yarinei?”</VERS>
    </CHAPTER>
    <CHAPTER cnumber="9">
      <VERS vnumber="1">Arare angelo namba 5 mene to pisenu na diti yero arasa zo uritira atu zokero wosiro bung tawingna yero mitina awiya gigiwang ara. Nung kowara kote be apaise ki nung eno pugaiwa ara.</VERS>
      <VERS vnumber="2">Ayewa nung kowara kote be apenu boingsa baina iropuna ara. Buro awinoi boingsa iropupunoiya ayao ine teng iropuro witiro warire uritire worero aung yena ara.</VERS>
      <VERS vnumber="3">Boingsa auna mokora atu bubuzi babuze di nunae mani wekinoiya amimene kasa yero tawingna wosiwa ara.</VERS>
      <VERS vnumber="4">Arata awong tawingna yekore nonane i gomine awiya iwo yaese sao okowata. Emo Tuwa Bayaura owe megoto nunae-una aung awiya gege iwo yaese sao.</VERS>
      <VERS vnumber="5">Nupema daya magayaese okowata. Tebeba gamaya ino 5 ayao yaya tapunasani naese ayero gege sao ara. Yaya awiya guye mene mani gainoi yaya tapunowa ayao ine.</VERS>
      <VERS vnumber="6">Arare be auna atu emo awong magayari sarineya, arata oko magayarineya. Magayao watimarineya, arata magayao mene awong yangdoro awang yero babariniya.</VERS>
      <VERS vnumber="7">Bubuzi babuze awiya gigiwang wo osira atu nasani winade yari sero nona wo osira dube atu dudunowa pupunowa ayero yewa ara. Gitau ato nunae-una atu nona zo mitina awiya gigiwang ziyo simaora nona gol mene yao aine yena ara. Ora diti benaungne nunae awiya emora ine.</VERS>
      <VERS vnumber="8">Giti ai nunae awiya bauno neyangyaora giti ai ine imoko-kaungkaung. Di nunae awiya wo layonna ine.</VERS>
      <VERS vnumber="9">Zawong nunae bemi kapa mene yao ine mitina ara. Wati nunae mene bewing duruka sinena awiya wo osi daigairo amimene iwora babari sero kares watiuno puro bautunowa bewing sinoiya ayao ine.</VERS>
      <VERS vnumber="10">Yungtu nunae awiya gugumi mene mani wekinoiya ayao ine ara. Di nunae awiya yungtu auna atu mitiya, amimene ino 5 auna mokora atu emo bauno gapunasani yaya pugatinasani narineya ara.</VERS>
      <VERS vnumber="11">Angelo kowa diya noiya amimene emo tuwa nunae ara. Yazo nuna Yuda gera Abadon, ora Grik emora gera awiya Apolion. (Naname gera awiya nona sisigairo aung yao emo.)</VERS>
      <VERS vnumber="12">Ni bouga mene be etama“ Yei” ayero sena, auna zo aung yeti etobe miteyato.</VERS>
      <CAPTION vref="13">Angelo namba 6 mene to pisena.</CAPTION>
      <VERS vnumber="13">Arare angelo namba 6 mene to pisena. To pisenu aita gol mene yao Tuwa Bayaura benaungna atu mitoiya oko nuna siwongpatige</VERS>
      <VERS vnumber="14">auna atu ge zo kasa yero angelo namba 6 to puro dopero mitina aeno ge eyero tugata yenu nigina, “Ou Yufretis baina auna paora atu angelo 4 bunaora atu mitowa, awong awiya bese babae.”</VERS>
      <VERS vnumber="15">Awong amimene dawang awiya, o ino awiya, o wari awiya o aua awiya nugu yai tawing sero emo agewa 1/3 daya magayaese auna be bumai gari kora makora nasani mitauwa, awong awiya besena ara.</VERS>
      <VERS vnumber="16">Arare gorobo emo nunae wo osi tame mitaese sao auna namba nunae 200 milion ayero sewa nigiwang.</VERS>
      <VERS vnumber="17">Na atiyo yaine nasani emo arita wo osi auna benaung nunae awiya eyao ine gigiwang ara. Emo awong taung wori nunae kapa mene yao—yuyaore, bunggere, nozayaore—awiya wosogairo newa ara. Ora wo osira ziyo ato awiya wo layonna ziyo ato ine. Be moko nunae-una atu iyao boingsare tawing awero beriberi yao yazo sopa dema kasa yena ara.</VERS>
      <VERS vnumber="18">Arare nona kokoni yao etama amimene tawingna emo agewa 1/3 gera-gaira yero aung yewa ara. Wo osira-una be mokora atu iyao boingsare tawing awero beriberi yaore kasa yena amimene ayero yena ara.</VERS>
      <VERS vnumber="19">Wo osira putoung nunae awiya be nunae-una aune yungtu nunae-una atu mitina ara. Yungtu nunae awiya yi ine ziyo atore amimene yaya emo bauno eno pugatinasani nauwa ara.</VERS>
      <VERS vnumber="20">Arare emo bauno agewa magayero aung yewa emo bauno agewa oko magayao mitiwa amimene nao nunae meko auna atu dubo oko darawa yao yewa. Awong iwae puro nasani nauwa ara. Ayero nasani tuwa etegao—gol mene yao, silva mene yao, kapa mene yao, daba mene yaota i mene yao—nona auna sou buro awiya oko yangduwao yewa. Nona awiya nao aung, diti aung, ge nigao ine teng oko, nupema puma sauma yao ine teng oko.</VERS>
      <CAPTION vref="21">Angelo zo mene papia besao zo ewero Yohane eno pugainu minina.</CAPTION>
      <VERS vnumber="21">Awiya gege okowata, emo amimene tani nunae meko ena—mani dao magayao, o kayangta goe isika yao, o kuma yao, o nona ugaing yao—tani meko awiya oko yangduwa.</VERS>
    </CHAPTER>
    <CHAPTER cnumber="10">
      <VERS vnumber="1">Na nona awiya giro aung yewang aune angelo baina zo uritira atu wosinu gigiwang. Nung bereze zo maze mo abena yero awiro mitina. Nupema giti gomi nuna-una atu mozi mene ziuno mitina ara. Benaung nuna wari diti ine. Te nuna etobe iyaora bebe ine ara.</VERS>
      <VERS vnumber="2">Nung wawong mene papia maingkoka zo besao awiya puro dopena. Ayero yero te me nuna awiya wito tame pugairo te mepo awiya tawingna pugairo dopena.</VERS>
      <VERS vnumber="3">Dodopinasani wawa baina wo layon mene saine yena. Wawa senu bibiya 7 awong ge sewa ara.</VERS>
      <VERS vnumber="4">Ge sewa besugainu na nigiro bukura gayari sero newang uritira atu na eno wawa eyero sewa wosina, “<xref fscope="Bibiya 7">Bibiya 7</xref> ge seseya awiya oko gayase. Nuka yangdo mitae.”</VERS>
      <VERS vnumber="5">Ayero senu aune angelo witora arita tawingna te pugairo dopena amimene wawong me nuna yunu ye uritira gatinasani</VERS>
      <VERS vnumber="6">Tuwa Bayau nao gege noiya, nung nona yero aung yena—uriti aune nona uritira mitiya, o tawing aune nona tawingna mitiya, o wito aune nona witora mitiya—auna-ina ikogatinasani eyero senu tau yena, “Be nupema zo oko mitiya.</VERS>
      <VERS vnumber="7">Angelo namba 7 to nuna pisai bewing kasa yariniya be aune Tuwa Bayaura ge pungyao porofete dubu nuna eno keregairo sena auna me kasa yero aung yariniya.”</VERS>
      <VERS vnumber="8">Ayero senu ge gitau uritira atu wosinu nigiwang dekaongka amimene nupema kasa yero na eno ge eyero tugata yena, “Ning baung, papia besao angelo wito aune tawing auna tame dopero iniro puro mitiya, awiya pumase.”</VERS>
      <VERS vnumber="9">Ayero senu na angelora-una baungno papia pugaise sewang na eno eyero sena, “Puro mini. Minasa be nina-una atu mege pika mene yaine yariniya, arata tini nina-una atu dokowang yariniya.”</VERS>
      <VERS vnumber="10">Ayero sero papia pugainu miniwang ara. Miniwang be nana-una atu pika mene mege yaine yena, arata nukewang tini nana-una atu dokowang yena ara.</VERS>
      <CAPTION vref="11">Tuwara ge keregao emo etobe.</CAPTION>
      <VERS vnumber="11">Ayenu na eno eyero sewa, “Ning emo dubu witao, taung aingso nunae owe ewe-pape apakana arita ge benaung ewe-pape apakana aune emo tuwa nunae eno dema ge nupema keregairo se.” Ayero sewa ara.</VERS>
    </CHAPTER>
    <CHAPTER cnumber="11">
      <VERS vnumber="1">Aune zo mene teumaora itu zo tung ine awiya na eno pugatinasani eyero sena, “Ning iropu, Tuwa Bayaura ibu aita nuna aune awiya teuno emo mokora atu isa buro nasani nowa awong awiya zazagase.</VERS>
      <VERS vnumber="2">Arata ibura kakamo awiya oko temaisa ara. Kakamo awiya oko temao yangdo mitae. Awiya diga emo eno pugaiwa ara. Awong amimene napo dang Yerusalem awiya ino 42 auna mokora atu usi-besi nasani narineya.</VERS>
      <VERS vnumber="3">Arare na ge keregao emo nana etobe sana beki agewa mene mo abena yero awiro emo bauno eno Tuwara ge tugata nasani nayato wari be 1,260 ayero aung yariniya.”</VERS>
      <VERS vnumber="4">Awongto i oliwa etobe aine, nupema damana piyao auna pugao dopaora susuwa etobe tawingna atu Tuwara benaungna dodopinowa aine ara.</VERS>
      <VERS vnumber="5">Emo zo nung awongto eno iwo yari sai nunato-una be mokora atu iyao kasa yero emo awiya awero aung yariniya ara. Arare emo zo mene awongto eno iwo yariniya amimene ayero magayariniya.</VERS>
      <VERS vnumber="6">Emo etobe awiya wa wosisinoiya awiya gazao auna putoung awongto eno pugaiwa, arare sayato wa oko wosao aung mitai Tuwara wini ge sinasani narineyato ara. Nupema sayato ou mene yu yaise auna putoung awiya dema awongto eno pugaiwa. Arare kotumao nunato-una sero nayato teng kasa yero nariniya.</VERS>
      <VERS vnumber="7">Arare uritira ge sero keregao be nunato aung yai aune kowara wo gorobo yao amimene kasa yero awongto iwo yero puro wosiro dai magayarineyato.</VERS>
      <VERS vnumber="8">Magayayato emo mene aingso nunato awiya yangduwaya napo bainana kakame atu mitarineyato ara. Napo auna yazo pungyero Sodom ayero sero nowa, nupema Izip ayero sero nowa. Tuwa nunato napo dekaongka auna atu i pasaora dewa magayena ara.</VERS>
      <VERS vnumber="9">Arare tawing sero sero auna emo taung aingso owe ewe-pape, ge benaung ewe-pape, amimene aingso nunato awiya wari be etama aune zo ageware ayao awiya gosinasani narineya. Anasani ena mene mutari saya, ena mene awang sarineya ara.</VERS>
      <VERS vnumber="10">Arata porofete etobe yaya mou-mesayao emo bauno eno pugarineyato amimene magayayato aune tawingna emo bauno mene aeno yawa yawa bainakama nasani ana-bonene nasani wau wina-piti yarineya ara.</VERS>
      <VERS vnumber="11">Arare wari be etama aune zo ageware aung yenu aune Tuwa Bayaura-una atu nao tamaora oweno mene aingso nunato-una toinu seka yero iropumuwato. Iropumuwato emo awong giro awang baina yewa ara.</VERS>
      <VERS vnumber="12">Ayero yewa aune uritira atu wawa baina zo eyero nuto eno wosinu nigiwato, “Nito eyero witiro bungputo.” Ayero senu iwo dubu nunato awongto gosinewa aune awongto bereze mene pungnu uritira witiwato ara.</VERS>
      <VERS vnumber="13">Awongto uritira witiwato be dekaongka aune atu dumi baina ipena ara. Ipenu napo bainana ibu niya ena( 1/10) bezero wosiro emo bauno 7,000 dewa magayewa ara. Ayero yenu seka newa awiya awong awang yero Tuwa Bayau uritira Maung awiya bowi yewa ara.</VERS>
      <VERS vnumber="14">Ni bouga mene be etama“ Yei” ayero sena, auna etobera me kasa yeti dekaongkara gege mitiya. Arata mena kasa yariniya.</VERS>
      <CAPTION vref="15">Angelo namba 7 mene to pisena.</CAPTION>
      <VERS vnumber="15">Arare angelo namba 7 mene to pisena. To pisenu uritira atu ge baina betewa ara. Betinasani eyero sewa, “Tuwa naname aune Kristo Tuwa Bayau mene Emo Tuwara burora gerena, awongto yeme Tuwa yaora putoung puro tawing sero sero auna Tuwa yero nowato. Ayero Tuwa yero nao gege narineyato.”</VERS>
      <VERS vnumber="16">Ayero sewa buro emo tutuwa 24 Tuwa Bayaura benaungna adumao masi simaore nunae-una atu adungno mitowa amimene boma gaero koing gairo Tuwa Bayau eno eyero sinasani nung bowi yewa,</VERS>
      <VERS vnumber="17">“O Tuwa Bayau, ning putoungna maung, nao gege nosa. Ning putoung bainakama nina amimene Tuwa yaora buro nina zayetesa, arare nae ning eno dange sinasani ning bowi nenane.</VERS>
      <VERS vnumber="18">Emo bauno apakana amimene ning eno tini kapaore nowa auna tini kapao nina mene kasa yetiya. Emo mamagayao auna ge sasa aung yaise auna be nugu niya ara. Mani sou dubu nina porofete aune ge nigao emo—emo witaota wosao ning samo dedunowa—awong aeno zuma pugaora be nugu niya. Ora tawing gera yero nowa awong awiya abena gera yarinesa auna be nugu niya ara.”</VERS>
      <CAPTION vref="19">Bauno zo aune ugama bainakama zo auna ungwe.</CAPTION>
      <VERS vnumber="19">Awong ayero sewa aune uritira atu Tuwa Bayaura ibu bezenu tairo naora maguro ibu mokora mitoiya awiya daung kasa yena ara. Ayero yenu bibiya bezinenu dumi ipenu wa sigoru aisi ine awiya kasa yero wosina ara.</VERS>
    </CHAPTER>
    <CHAPTER cnumber="12">
      <VERS vnumber="1">Uritira atu kotumao tamaora etotoma zo eyero kasa yena ara. Bauno zo dopena, nung awiya wari maze mo abena yero awiro nena, te nuna-una wese awiya ino mitina, nupema ziyo nuna-una atu arasa 12 amimene ziuno ziyo simaora nona aine yero mitiwa ara.</VERS>
      <VERS vnumber="2">Nung mesa yero mani pumari sero yaya tapunasani zi sinasani mitina ara.</VERS>
      <VERS vnumber="3">Nung ayero nete dodopinenu aune uritira atu kotumao tamaora etotoma zo nupema kasa yena, awiya ugama baina zo mitina. Awiya taung nuna yu konakona yao; gitau ato nuna 7; ora komu nuna awiya 10; gitau ato nuna emo tuwara ziyo simaora nona 7 teng ine yero pugao mitiwa ara.</VERS>
      <VERS vnumber="4">Nung too nuna mene uritira arasa ena 1/3 denu zokewa aune tawingna augainu wosiwa. Ugama nung ayero yero bauno mani pumari sero nenu giro eyero kotungno baungno nugu atu mitina: “Mani pumai nukarinena ara.”</VERS>
      <VERS vnumber="5">Arare mani emodi pungna, awiya nung tawing sero sero auna emo dubu giti awiya tung aeni mene diya yaise sao ara. Arare mani kasa yenu puro witiro Tuwa Bayaura-una adumao masi simaore auna zora atu pugaiwa ara.</VERS>
      <VERS vnumber="6">Ora bauno awiya awang yero sungno eu yanawira baungna ara. Nung wari be 1,260 ayao nai aune nung eno bayao yero nona pugatinaese Tuwa Bayau mene mitao masi zo taungna ara.</VERS>
      <CAPTION vref="7">Sanda uritira atu musugaiwa wosina.</CAPTION>
      <VERS vnumber="7">Uritira atu winade bainakama kasa yena. Maikel angelo dubu nuna aune awong ugama dero tunari sero winade yewa, ugama aune angelo dubu nuna aune awong enaba dopewa ayero winade yewa ara.</VERS>
      <VERS vnumber="8">Arata tau oko yewa. Maikel dubu nuna aune mene ugamara dubu awiya puro wosiro uriti sorewa.</VERS>
      <VERS vnumber="9">Ayero nasani ugama baina awiya musugaiwa wosi tawingna yena ara. Nung awiya yi gitau otu nasani nauna noiya. Nung awiya emo gera pugao emo. Yazo nuna Sanda ayero sinowa. Nung tawing sero sero auna emo bauno etegatinasani noiya. Nung musugairo angelo dubu nuna dema musugaiwa wosi tawingna yewa ara.</VERS>
      <VERS vnumber="10">Arare uritira atu wawa zo eyero kasa yenu nigiwang, “Tuwa Bayau naname auna korayao putoungne aune nupema emo tuwa yao buro nuna awiya yeme kasa daung niya era. Ora emo tuwa nuna Kristo auna emo tuwa yaora buro dema yeme kasa daung niya era. Noeno okowata, otao mani naname eno iwo nasani Tuwa Bayaura benaungna dopero pingne warire awong gera pugatinoiya, nung awiya yeme musugeya wosiya ara.</VERS>
      <VERS vnumber="11">Lama mene yu nuna ge nigao otao mani naname eno yangduna, nupema awong ge awiya iniro taka sero keregatinauwa, aeno awong iwo nunae awiya puro wosiwa. Awong nao nunae oko sorewa. Nao yangdoro magayari eo yewa.</VERS>
      <VERS vnumber="12">Arare uriti aune niye uritira atu nowa amimene dema yawa yawa yaese. Arata wito tawingne, oiye, nito nono yarineito? Yeme ewiya Sanda mene ninae-una wowosiniya. Wosiro be nuna aung niya awiya gosinasani tini kapao pupuniya ara.”</VERS>
      <CAPTION vref="13">Ugama mene bauno iwo yena.</CAPTION>
      <VERS vnumber="13">Arare ugama nung musugaiwa wosi tawingna yero giginu kasa yenu giro nung bauno mani emodi pungna awiya iwo yero tunenu suna.</VERS>
      <VERS vnumber="14">Ayenu bauno eno ni bouga baina auna wati pugaiwa puro yi awang yero yuno baungno mitao masi nuna eu yanawira atu mitina auna baungno pungyena ara. Atu mono pupunaya mitai dawang etama aune zo ageware aung yariniya ara.</VERS>
      <VERS vnumber="15">Bauno awang yero baungnu yi nuna ago bautara atu butunasani ou tuwagainu be nuna-una atu wosiro ou baina mene wosaine yena ara. Awiya bauno ou baina amimene daise sero ayero yena ara.</VERS>
      <VERS vnumber="16">Arata tawing mene bauno awiya sorinasani be nuna gausenu ou ugama mene tuwagaina awiya auna baungno aung yena ara.</VERS>
      <VERS vnumber="17">Ayenu ugama nung bauno eno tini kapao baina tauna. Ayero yero baunona awiso dubu awiya dari sero baungna ara. Tuwa Bayaura wini ge dipunasani Yesu kere daung gatinowa awong awiya dari sero baungna ara.</VERS>
      <CAPTION vref="18">Wito tura atu wo gorobo yao baina zo kasa yena.</CAPTION>
      <VERS vnumber="18">Ayero nasani wosi bage yero dopena ara.</VERS>
    </CHAPTER>
    <CHAPTER cnumber="13">
      <VERS vnumber="1">Arare na a gosinewang aune wito tura atu wo gorobo yao baina zo mene kasa yena. Nung komu nuna 10, ora gitau nuna awiya 7. Aune komu nuna awiya emo tuwara ziyo simaora nona 10 amimene mitiwa ara. Arata gitau nuna awiya yazo memeko-mameko gayao mitiwa ara.</VERS>
      <VERS vnumber="2">Wo gorobo yao baina gigiwang awiya benaung nuna eu pusi yazo lepat auna ine ara. Te-wawong nuna awiya eu wo yazo bea auna ine ara. Ora be nuna awiya wo layonna ine. Arare ugama nung putoung nuna aune emo tuwara adumao nuna aune diya yao buro nuna bainakama awiya wo baina eno pugaina ara.</VERS>
      <VERS vnumber="3">Arata wo gorobo yao baina auna gitau zo dao magayao ine gigiwang. Arare amimene bozo nuna soyenu iwaing yena. Ayero yenu aune tawing sero sero auna emo bauno awong wo awiya giro wawong di gauno aratapu nasani nuna-una ame nasani nauwa.</VERS>
      <VERS vnumber="4">Ugama nung gorobo bainane putoungne pugaina, arare emo bauno mene ugama bowi yewa ara. Ayero nasani wo gorobo yao baina awiya dema bowi nasani eyero sewa, “Wo gorobo yao baina awiya nung aine zo mene oko niya. Arare awe mene nung eno iwo yao teng niye? Aung ara.”</VERS>
      <VERS vnumber="5">Tuwa Bayau mene wo awiya ao-diyai wo amimene ge memeko-mameko sinasani Tuwa Bayaura yazo dena-betena nasani diya buro nuna nai ino 42 aung yaise sao ara.</VERS>
      <VERS vnumber="6">Arare wo amimene Tuwa Bayau nung nutope arita yazo bowire nuna arita uritira mitao masi yero nowa awong auna yazo awiya puro dena-betena nasani nauna ara.</VERS>
      <VERS vnumber="7">Ayero yero Tuwa Bayaura emo dubu iwo yero dero disero ayaise Tuwa Bayau mene nigina. Arare tawing sero sero emo bauno taung nunae owe ewe-pape arita ge benaung ewe-pape auna emo tuwa yaise sero auna putoung pugaina.</VERS>
      <VERS vnumber="8">Arare tawingna emo bauno apakana amimene nung bowi yarineya. Emo bauno yazo nunae Lama dewa magayena auna bukura oko gayao mitao, awong amimene wo eno ayero yarineya ara. Buku awiya emo bauno nao me pumaese sao auna yazo awiya tawing oko tamaore atu gayao ara.</VERS>
      <VERS vnumber="9">Dawongne mene ge ewiya nigiro baingtaese:</VERS>
      <VERS vnumber="10">Zo nung bunaora gerao yero noiya amimene bunao gare towariniya. Zo nung dubo kapaora gerao yero noiya amimene dubo kapaya magayariniya. Ge amimene Tuwara dubu awong be auna atu tauyaore putoungne iniro taka saore naese siniya.</VERS>
      <CAPTION vref="11">Tawing mokora atu wo baina zo kasa yena.</CAPTION>
      <VERS vnumber="11">Be aune wo baina <NOTE type="study">+  13:11  Wo baina awiya porofete ge iwao.<xref fscope="Keregao 16:13">Keregao 16:13</xref> awiya zazagairo gi. Nupema<xref fscope="Keregao 19:20">Keregao 19:20</xref> arita 20:10 awiya dema gi.</NOTE> zo tawing mokora atu kasa yenu gigiwang. Nung lama ine, komu etobe ara. Ge nuna awiya ugama gitau kasa yena auna ge ine ara.</VERS>
      <VERS vnumber="12">Arare wo amimene wo gorobo yao baina gitau kasa yena auna benaungna atu mitasani diya buro nuna gege yena. Ayero nasani senu tawingna emo mene wo baina gitau bozore nawe magayero iwaing yero iropuna aeno boma gaero nung bowi yewa.</VERS>
      <VERS vnumber="13">Wo baina tawing mokora atu kasa yena amimene tani putoungne ena yena. Ayero nasani senu tawingna emo gosinewa uritira atu iyao wosina ara.</VERS>
      <VERS vnumber="14">Tani putoungne ayero yaise Tuwa Bayau mene nigina, arare wo amimene wo gorobo yao baina gitau kasa yena auna benaungna atu tani putoungne nasani tawingna emo bauno apakana etegaina ara. Ayero nasani senu wo gorobo yao baina awiya iwi mene dewa beba magayero iropuro noiya auna ititi zo kewewa ara.</VERS>
      <VERS vnumber="15">Ititi awiya puro pugaiwa dopenu Tuwa Bayau mene niginu wo ago kasayena amimene oweno pisenu ititi kewaora toinu seka yero iropuro ge sena ara. Ge sinasani senu emo bauno nung eno boma oko gayao yewa awong awiya dedunaunu mamagayero nasani nauwa ara.</VERS>
      <VERS vnumber="16">Ayero nasani emo witaota wosao, waureta bogamasa, aune emo tuwata soumani, awong apakana awiya senu wawong me nunae-unata megoto nunae-una taroro owere zo pugaiwa ara.</VERS>
      <VERS vnumber="17">Taroro owere awiya wo gorobo yao baina auna yazota namba nuna ara. Arare emo taroro awiya oko puro nao yewa amimene nona wina-piti yao teng oko yewa ara.</VERS>
      <CAPTION vref="18">Lama dubu nuna aune dema Zaiyon diri atu dopewa.</CAPTION>
      <VERS vnumber="18">Emo zo kotumao mitai giro wora namba tamaise. Namba awiya emora yazo ine ara. Namba awiya 666.</VERS>
    </CHAPTER>
    <CHAPTER cnumber="14">
      <VERS vnumber="1">Arare na diti yero Lama Zaiyon diri atu dopero mitinu gigiwang. Emo bauno 144,000 mene nung aune dema dopero mitiwa gigiwang. Megoto nunae-una Lamana yazo aune Maung nuna-una yazo awiya gayao mitina ara.</VERS>
      <VERS vnumber="2">Arare uritira atu ge zo nigiwang, awiya ou sasa mene wowosinasani bewing sinoiya ayao ine, arita bibiya mene zorogatinoiya ayao ine. Nupema gera bewing awiya emo saoyao-oko mene gitara yere gamari sero dedunowa ge sinoiya bewing ayao ine nigiwang ara.</VERS>
      <VERS vnumber="3">Awong adumao masi simaore aune nona seka naore 4 aune buro emo tutuwa auna benaungna atu dopero yere seka zo gamuwa. Yere awiya emo bauno ena mene gauno nigao ine teng oko ara. Emo bauno 144,000 awiya Tuwa Bayau mene tawingna emo bauno enana-una atu zuma gaena awong amimene gege yere awiya nigaine yao teng ara.</VERS>
      <VERS vnumber="4">Awong amimene baunone oko tayao nasani nauwa. Awong amimene Lama nayero babariniye, awiya teng ago nowa. Awong awiya Tuwa Bayau mene tawingna emo bauno enana-una atu zuma gaero awong Tuwa Bayau arita Lamana dubu yaese gitau awong amaze zayero puna ara.</VERS>
      <VERS vnumber="5">Be nunae-una atu ge iwao oko kasa yena. Awong emo bauno pewayao ara.</VERS>
      <CAPTION vref="6">Angelo etama mene ge sero wawa sewa.</CAPTION>
      <VERS vnumber="6">Arare na diti ika yero angelo zo ika ikamo atu yuno bautunenu gigiwang ara. Nung bowi iwaing zo mitao gege mitao awiya tawing sero sero emo bauno, taung nunae owe ewe-pape, ge nunae benaung ewe-pape, awong aeno sari sero puro nena ara.</VERS>
      <VERS vnumber="7">Nung amimene wawa sero eyero sena, “Niye Tuwa Bayau awang yero yazo nuna de ika gaipu. Noeno okowata, abena yaora be nuna kasa niya ara. Uritire tawingne witore oure yena, nung awiya bowi yepu!”</VERS>
      <VERS vnumber="8">Ayero sero baungnu nuna-una bautara atu angelo zo mene buro wawa zo eyero sena, “Babilon <NOTE type="study">+  14:8  Babilon. Ge nigao ena mene gosinowa Roma napo yero noiya. Ge Petoro mene gaena, ayao ine. (I<xref fscope="Petoro 5:13">Petoro 5:13</xref>). Arata ena mene gosinowa Kristora iwo dubu yero noiya.</NOTE> napo baina awiya bezero aung yetiya. Bezero aung yore nibamu yetiya. Napo auna mamono awong tawing sero sero auna emo bauno apakana awiya pasenana yupunasani nauwa. Arare awong arita mani ge nunae nigiwa amimene Tuwa Bayaura abena tamarineya, awiya emo imao mung miniro dau yero nowa ayero yarineya.”</VERS>
      <VERS vnumber="9">Ayero sero baungnu nuna-una bautara atu angelo otao nuna zo mene buro wawa sero eyero sena, “Zo nung wo gorobo yao aune ititi nuna aune bowi yariniya, arita nupema megoto nuna-unata wawong nuna-una atu taroro owere pumariniya,</VERS>
      <VERS vnumber="10">nung amimene Tuwa Bayaura abena awiya tauno ou imao mung ine minariniya. Imao mung awiya ou mere dema oko tibiri-tabara yao, arare imaona putoung awiya tutupo mitiya. Tuwa Bayau mene tini kapao pupunasani abena nuna awiya imao mung ine emo auna mokora yasagai minariniya. Miniro aune angelo dubu dang auna-una ta Lamana benaungna atu iyao tawing awero beriberi yao aune auna mokora atu baungno yaya-biyaya tapunasani mitariniya.</VERS>
      <VERS vnumber="11">Arare iyao mene emo ayao ine awiya yaya pugatinai auna boingsa awiya witao gege wiwitinasani mitariniya ara. Arare emo bauno wo gorobo yao arita wora ititi awiya bowi yarineya awong aune emo bauno ena wora taroro owere puro narineya, awong awiya yaya mene oko yangduwariniya. Be giti pingne warire awiya yaya mokora oregao aung mitao gege mitarineya ara.”</VERS>
      <VERS vnumber="12">Arare ge amimene susuwa eyero gipiniya: “Tuwa Bayaura dubu ge nuna dipunasani Yesu iniro taka sinowa awong amimene iyang yao aung tauyero naese.”</VERS>
      <VERS vnumber="13">Nupema na uritira atu ge zo eyero wosinu nigiwang, “Ning ge ewiya gae: Be yeme eune zayero Tuwa iniro taka sero nete magayarineya, awong amimene yawa yawa yarineya.” Oweno mene deka ayero siniya, “Yore. Awiya me nibamu ara. Awong yaya buro nunae yangdoro oregatinasani iwaing narineya. Noeno okowata, nao nunae-una me iyariniya awiya puro babarineya ara.”</VERS>
      <CAPTION vref="14">Tawingna atu emo asugairo pumarineya auna etotoma kasa yena.</CAPTION>
      <VERS vnumber="14">Ayenu na diti ika yero bereze neyangyao kasa yenu gigiwang. Bereze auna tame atu mitina, nung benaung nuna emora ine. Ziyo nuna-una atu emo tuwara ziyo simaora nona zo gol mene yao puro mitina ara. Ora wawong nuna mene zo iwi gegeruyao zo di wiso yao awiya puro mitina ara.</VERS>
      <VERS vnumber="15">Arare ibu mokora atu angelo zo mene kasa yero bereze tame atu mitina aeno wawa sero eyero sena, “Ning iwi nina mene burora me kapero puro gurutu ye! Tawingna buro auna me iro mitiya, arare kapero pumaora be kasaniya ara.”</VERS>
      <VERS vnumber="16">Ayero senu bereze tame mitina amimene iwi nuna augainu tawingna me apakana kapero aung yena ara.</VERS>
      <VERS vnumber="17">Ayero yenu aune angelo zo mene uritira ibu mokora atu kasa yena. Nung deka ayero iwi gegeruyao di yao zo puro nena.</VERS>
      <VERS vnumber="18">Arare nung butunenu angelo otao nuna zo mene aita mitina atu buna ara. Nung iyaora diya mene otao nuna iwi di yao puro nena aeno wawa sero eyero sena, “Ning iwi nina di yao puro nesa amimene tawingna wain me kapero aung ye! Me nuna sau iro aung yero mitiya.”</VERS>
      <VERS vnumber="19">Ayero senu angelo otao nuna mene iwi augainu wain me kapenu puro gurutu yero augainu tenk baina auna toina. Tenk baina awiya Tuwa Bayaura tini kapao auna etotoma ara.</VERS>
      <CAPTION vref="20">
        <xref fscope="Angelo 7">Angelo 7</xref> awong putoung emo daigairo gerayao awiya puro dopewa.</CAPTION>
      <VERS vnumber="20">Ayero yenu napo bautara atu wain me awiya patiwa pusupuro ou yero tenk mokora atu yu ine yero toto zora atu wowosinena. Wowosinete kuru baina yero wo osira te wawong nukero soma topetiro 320 kilomita ayero baungna arauwa.</VERS>
    </CHAPTER>
    <CHAPTER cnumber="15">
      <VERS vnumber="1">Arare na uritira atu kotumao tamaora etotoma baina zo giro wawong di gamuwang. Awiya angelo 7 awong putoung emo daigairo gerayao 7 awiya puro dopewa ara. Nona awiya Tuwa Bayaura abena gitau kasa yena auna agewa nuna ara. Nona awiya kasa yero aung yai aune Tuwa Bayaura tini kapao aung yaise sao ara.</VERS>
      <VERS vnumber="2">Arare na wito nazi zo gigiwang, awiya glas mene yao ayao ine iyaore dema tibiri-tabara yao ine mitinu gigiwang. Arare emo winadera eo yero wo gorobo yao baina arita ititi nuna yazo nuna-una taroro owere awiya awang sero puro wosiwa amimene wito nazi glas ine auna tame dopero gita dero yere gamao Tuwa Bayau mene awong eno pugaina awiya puro mitiwa gigiwang ara.</VERS>
      <VERS vnumber="3">Awong Tuwa Bayaura buro-mani Mose auna yere arita Lamana yere eyero sinasani gapunewa, O Tuwa Bayau, ning putoungna Maung, ning buro witao yero nosa giro nonane iwaing yero noiya. O emo bauno apakana auna emo tuwa, ning ge iwao aung tani me gege yero nosa.</VERS>
      <VERS vnumber="4">O Tuwa, emo bauno apakana ning samo daese sao ara. Nupema emo bauno apakana yazo nina de ika gaese sao ara. Ning dekaongka amimene dang ara. Emo bauno dubu giti amimene nina-una buro ning bowi yarineya; noeno okowata, ning abena pugao buro me yetesa susuwa kasa daung gatiniya.</VERS>
      <VERS vnumber="5">Arare na diti yero gosinewang uritira atu Tuwa Bayaura seli ibu auna masi dang nibamu auna towao be gausena ara.</VERS>
      <VERS vnumber="6">Gausenu angelo 7 awong putoung emo daigairo gerayao 7 awiya puro newa amimene masi dang nibamu auna mokora atu kasa yewa ara. Awong taung wori iwaing neyangyao puro newa ara. Orata ipura geing diyao nunae gol mene yao awiya zawong nunae-una atu mitina ara.</VERS>
      <VERS vnumber="7">Arare nona seka naore 4 dopewa auna zo mene awang 7 gol mene yao awiya angelo 7 aeno pugainu pumuwa ara.<xref fscope="Awang 7">Awang 7</xref> auna mokora atu Tuwa Bayau nao gege noiya auna tini kapao awiya beburo kiziba gairo mitina ara.</VERS>
      <CAPTION vref="8">
        <xref fscope="Angelo 7">Angelo 7</xref> awong Tuwa Bayaura tini kapao awiya awang nunae-una atu yasagaiwa wosi tawingna yena.</CAPTION>
      <VERS vnumber="8">Arare ibura masi dang nibamu auna atu Tuwa Bayaura waegao aune Tuwa Bayaura putoung auna boingsa kasa yero bebuna ara. Arare zo mene masi dang nibamu auna towao ine teng oko yena.<xref fscope="Angelo 7">Angelo 7</xref> awong putoung emo daigairo gerayao 7 awiya yasagaya kasa yero aung yai aune towao ine teng yariniya.</VERS>
    </CHAPTER>
    <CHAPTER cnumber="16">
      <VERS vnumber="1">Arare na ibura masi dang nibamu auna mokora atu wawa baina zo wosinu nigiwang. Awiya angelo 7 eyero tugata yena, “Niye baungno Tuwa Bayaura tini kapao awang 7 auna atu yasagaya wosiro baungno tawingna yae.”</VERS>
      <VERS vnumber="2">Ayero senu angelo namba wan mene baungno awang nuna-una atu nona yasagainu tawingna wosina ara. Wosinu emo wo gorobo yao bainana taroro owere puro nasani ititi nuna bowi nasani nauwa nunae-una atu taungna bozo tauyao ewe-pape witao kasa yena ara.</VERS>
      <VERS vnumber="3">Ayero yenu angelo namba 2 mene awang nuna-una atu nona yasagainu witora wosina. Wosinu wito mene yuyero emo magayaora yu ine yero aung yena ara. Ayero yenu witora wo apakana magayero aung yewa ara.</VERS>
      <VERS vnumber="4">Ayero yenu angelo namba 3 mene awang nuna-una atu nona yasagainu wosi ou ipure gomine auna yenu yu gege yero aung yena ara.</VERS>
      <VERS vnumber="5">Ayero yenu angelo oura diya sao amimene eyero senu nigiwang, “O Tuwa dang, ning dekaongka nauwasa nosa. Abena awong eno pugatinasani ge iwao aung tani me gege yero nosa.</VERS>
      <VERS vnumber="6">Noeno okowata, awong emo dubu nina ta porofete dubu nina auna yu gera yewa, arare nine abena yu pugesa minineya ara. Arare awiya teng awong eno nesa ara.”</VERS>
      <VERS vnumber="7">Aune aita nuka nune ge zo eyero senu nigiwang, “O Tuwa Bayau, putoungna maung. Awiya me ara. Yao abena yao nina ge iwao aung, me gege ara.”</VERS>
      <VERS vnumber="8">Ayenu angelo namba 4 mene awang nuna-una atu nona yasagainu warira atu wosina. Warira atu wosinu Tuwa Bayau mene niginu wari kokoni nibamu yero emo bauno awena ara.</VERS>
      <VERS vnumber="9">Ayero yenu emo bauno warira kokoni mene yanaka awenu awong Tuwa Bayau be nuna-una yaya meko nibamu awiya kasa yena auna yazo bowire nuna dena-betena yewa ara. Ayero nasani dubo nunae oko darawa yero Tuwa Bayau bowi yewa.</VERS>
      <VERS vnumber="10">Ayero newa angelo namba 5 mene awang nuna-una atu nona yasagainu wosi wo gorobo yao baina auna emo tuwara masira yena ara. Wosinu emo bauno dubu nuna mume mene apakana worero duna ara. Ayero yenu emo awong yaya-biyaya tapunasani ewawa di mene gamuwa ara.</VERS>
      <VERS vnumber="11">Ayero nasani yaya-biyaya nunae aune bozo ewe-pape noyao nunae aune aeno sero Tuwa Bayau uritira maung auna yazo dena-betena yewa ara. Arata awong nao nunae meko auna dubo oko darawa yewa.</VERS>
      <VERS vnumber="12">Ayenu angelo namba 6 mene awang nuna-una atu nona yasagainu wosi ou Yufretis baina auna yena ara. Nona awiya oura wosinu ou itiro aung yena ara. Awiya nagibo kasayai wari witaora atu emo tuwa kasayaese aeno ayero kasa yena ara.</VERS>
      <VERS vnumber="13">Ayenu na gosinewang ugamara be mokora atu ta wo gorobo yaora be mokora atu ta porofete ge iwaora <NOTE type="study">+  16:13  Porofete ge iwao. Soremao Ge zo<xref fscope="Keregao 13:11">Keregao 13:11</xref> auna atu mitiya awiya gi.</NOTE> be mokora atu iwae meko nibamu etama gereku ine amimene kasa yewa ara.</VERS>
      <VERS vnumber="14">Awiya awong iwae me. Awong tani putoungne benaung giti yaora putoung mitiya. Awong amimene ge diro tawing sero sero auna emo tuwa dubo gayaya Tuwa Bayau putoungna maung auna be bainana atu iwo puro puro yero kasayero winade-wanade yarineya.</VERS>
      <VERS vnumber="15">“Ewiya gipu! Na ugaing yao emo mene mena kasa yaine yarinena. Zo nung taung wori aung nete meng gao tamao eno, dubo sekare nasani taung wori nuna diya yero baingtaise. Ayero yai aune gana yawa yawa yariniya.”</VERS>
      <VERS vnumber="16">Arare iwae awong garawi zo yazo nuna Yuda gera Amagedon asinowa auna atu emo tuwa babuze awiya pu dekaongna gaiwa.</VERS>
      <VERS vnumber="17">Aune angelo namba 7 mene awang nuna-una atu nona yasagainu sawara atu wosina. Ayero yenu ibura adumao masi simaore mitina auna atu ge zo eyero wosina, “Aung-kamore yetiya!”</VERS>
      <VERS vnumber="18">Ayero sinenu paparire bewing durukare bibiyare kasa yenu aune dumi bainakama ipena. Gitau dumi ayao ine zo mene emo bauno kasa yero nasani nauwa auna-una atu oko ipao ara.</VERS>
      <VERS vnumber="19">Ayenu napo baina awiya gausenu etama yena ara. Nupema tawing sero auna napo babuze apakana disero aung yena ara. Babilon napo baina auna mamono awiya Tuwa Bayau mene oko nuwegao kotupu nasani tini kapao nuna-una imao mung pugainu miniro aung yewa ara.</VERS>
      <VERS vnumber="20">Ayero yenu gutu apakana aung yewa, nupema diri apakana tara yewa ara.</VERS>
      <CAPTION vref="21">Pasena yao bauno baina amimene yaya meko pungna.</CAPTION>
      <VERS vnumber="21">Ayewa uritira atu aisi wa ine, mouyao nuna beki rais ine 50 kilo, amimene wa mene wosaine yero emo bauno dena ara. Ayero yenu awong aisi wa meko nibamu auna atu yaya baina tapunasani Tuwa Bayau eno ge memeko sewa ara.</VERS>
    </CHAPTER>
    <CHAPTER cnumber="17">
      <VERS vnumber="1">Arare angelo 7 awang 7 puro newa auna zo mene nana-una buro na eno eyero sena, “Pasena bauno baina ou daigairo auna tame adungno mitoiya, nung abena nuna kasa yariniya, arare bung, gipana gase.</VERS>
      <VERS vnumber="2">Tawing sero sero auna emo tuwa mene nung aune dema pasena yero nowa. Nupema tawing sero sero auna emo awong nuna-una atu pasena nuna-una ou wain miniro dau yero nowa.”</VERS>
      <VERS vnumber="3">Ayero senu Oweno mene dubo nana topetinu angelo mene na yuno puro tawing emo aung auna baungna ara. Ayenu atu na bauno zo gigiwang, nung gorobo wo zo yuyao auna tame atu adungno mitina. Wora taungna atu yazo meko benaung giti awiya gayao mitina. Wo auna gitau 7 aune komu nuna awiya 10.</VERS>
      <VERS vnumber="4">Ora bauno awiya nung taung wori zuma baina, yuyaore yurezazinane, awiya wosogairo mitina ara. Arata simao benaung giti noyaore golre daba iwawaingne waubebe zuma bainane mene yao awiya duduwegairo mitina ara. Nung wawong nuna mene awang zo gol mene yao awiya puro mitina, awiya pasena nuna-una nona meko kaungwayao amimene be bumao.</VERS>
      <VERS vnumber="5">Megoto nuna-una atu yazo zo susuwa nuna pungyao awiya eyero gayao mitina, “Babilon napo baina, pasena bauno apakana auna ai. Nupema tawing sero sero auna pasena memeko-mameko auna ai.”</VERS>
      <VERS vnumber="6">Bauno amimene Tuwara emo Yesura bowi sao emo yero newa dewa mamagayewa auna yu mininawe dau nibamu yero mitinu gigiwang ara. Giro na yangka sero wawong di gamuwang ara.</VERS>
      <VERS vnumber="7">Ayero yewang angelo mene na eno eyero atata yena, “Nono yero wawong di gapunesi? Na baunona susuwa ta wo gitau ato nuna 7 o komu 10 amimene bauno dipuniya auna susuwa sana nigarinesa.</VERS>
      <VERS vnumber="8">Gorobo wo baina gigesa awiya gitau nasani nauna, arata yeme oko niya, ago awiya kowara atu yesese yero witiro buro gera yao tau-tataware yao tamariniya. Arare wo gitau nasani nauna, yeme awiya oko niya, nete ago yesese yariniya, nung awiya tawingna emo mene giro wawong di gauno nung aratamarineya. Tawing zayero kasa yena be aune yazo nunae nao bukura atu oko gayao emo dubu amimene ayero yarineya ara.</VERS>
      <VERS vnumber="9">Emo kotumao bainane mene gege susuwa ewiya nigao ine teng ara: Wora gitau ato 7 awiya diri 7 ara. Bauno mene auna tame adungno mitiya ara.</VERS>
      <VERS vnumber="10">Nupema gitau ato 7 awiya emo tuwa 7 ara. Auna mokora atu 5 yemaoko kasa yero nawe aung yewa, arata zo awiya yeme eune niya, ora zo awiya ago nete kasa yariniya. Kasa yero be apungkaka gege naise sao ara.</VERS>
      <VERS vnumber="11">Wo gitau nasani nauna, yeme oko niya, amimene emo tuwa 7 auna-una atu susuuno namba 8 yariniya ara. Ayero yero gera yao tamariniya ara.</VERS>
      <VERS vnumber="12">Wora komu 10 gigesa awiya emo tuwa 10 ara. Arata awong diya buro nunae be yeme eune oko zayao. Awong nete emo tuwara putoung puro diya buro nunae zayero gorobo wo aune dema be apungkaka gege narineya.</VERS>
      <VERS vnumber="13">Awong kotumao nunae dekaongka, arare awong diya buro yaora putoung nunae awiya wo gorobo yao eno diriyegarineya ara.</VERS>
      <VERS vnumber="14">Ayero nasani aune Lama eno iwo yero winade-wanade yarineya ara. Ayero yaya Lama mene tauyero awong puro wosiro dariniya ara. Nung amimene emo babuzera Emo Baina, arata nupema emo tuwara Emo Tuwa. Ora dubu nuna nune yausero punu nung iniro tau-tataware yero nowa, awong amimene nung aune dema nasani iwo puro wosiro darineya.”</VERS>
      <VERS vnumber="15">Ayero sero aune eyero susuuno na eno sena, “Pasena bauno nung ou daigairo auna tame atu adungno miti gigesa, ou awiya emo dubu giti tawing giti taung benaung ewe-pape ge benaung ewe-pape noyao ara.</VERS>
      <VERS vnumber="16">Ora komu 10 gigesa, awong aune wo gorobo yao awong amimene pasena bauno awiya iwo nasani gera yero mo nuna apakana sorero puro goi nuna miniro aung yero iyaora igiyarineya ara.</VERS>
      <VERS vnumber="17">Arata tebeba oko yarineya. Nona Tuwa Bayau mene kasa yaise sinoiya awiya nung dubo nunae-una atu sai, teng awong ge nuna dimaine yero yarineya. Awong dubo dekaongka yero emo tuwara putoung nunae awiya wo gorobo yao eno pugairo sou buro nuna nasani naya Tuwa Bayaura ge awiya me yariniya ara.</VERS>
      <CAPTION vref="18">Babilon napo disariniya auna ge.</CAPTION>
      <VERS vnumber="18">Arata ning bauno gigesa, awiya napo baina ara. Nung amimene tawing sero auna emo tuwa diya yero noiya.”</VERS>
    </CHAPTER>
    <CHAPTER cnumber="18">
      <VERS vnumber="1">Arare nona awiya kasa yenu gigiwang aune angelo zo uritira atu wosinu gigiwang. Nung putoung bainane, nupema waegao nuna mene tawing waegairo aung yena.</VERS>
      <VERS vnumber="2">Nung wawa sinasani eyero sena, “Babilon napo baina awiya disero aung-kamore yetiya. Yeme napo awiya iwaera mitao masi niya. Iwae memeko-mameko mene waro motu nuna auna puingnowa. Ni mamani memeko-mameko mene auna atu paung yero nowa ara.</VERS>
      <VERS vnumber="3">Tawing sero sero auna emo mene pasena nuna-una ou wain gorobo yaore mininasani nauwa, nupema tawing sero sero auna emo tuwa awong buro nung aune dema nasani emo mene bauno daigaine yero nasani nauwa ara. Tawing sero sero auna bisnis emo buro zamena simena nuna-una atu desetiti nasani buro yero wau moni witao tapunauwa.”</VERS>
      <VERS vnumber="4">Ayenu na uritira atu wawa zo eyero wosinu nigiwang, “O emo bauno dubu nana, niye napo awiya yangdoro zanepu! Atu nete pasena nuna meko soremaneya, nupema ninae-una atu abena nuna-una yaya-biyaya mene ninae-una semaniya.</VERS>
      <VERS vnumber="5">Napo auna pasena mene gorugoru yero uritira atu kasa niya, arare Tuwa Bayau mene pasena nuna awiya oko yangduwariniya.</VERS>
      <VERS vnumber="6">Arare bauno amimene niye eno yena deka ayero abena yepu. Ayero nasani abena puro witiro yepu. Nune imao mung niye eno pugainu miniwa, auna abena pugari sero imao mung tau-tataware yao pugaipu minae.</VERS>
      <VERS vnumber="7">Nung taung puro wiwitinasani aratamao nuna ago nasani nauna, arare auna teng yaya-biyayare dubo minaore pugaipu pumae. Nung dubo nuna mene eyero sinoiya, ‘Na bauno tuwa baina yero nona. Na bauno gamota bogamasa okowa. Dubo minao mene nana-una atu kasa yao ine teng oko.’</VERS>
      <VERS vnumber="8">Ayero sinoiya, arare wari be dekaongka auna atu nuna-una atu nona meko—yaya magayao aune dubo minao ta dora botiyo—amimene kasa yariniya ara. Arita nupema iyao mene nung awai aung yariniya. Noeno okowata, Tuwa Bayau nung putoungna maung mene pasena nuna-una abena pugatiniya.”</VERS>
      <VERS vnumber="9">Tawing sero sero auna emo tutuwa nung aune dema pasena nasani ana-bonene yero nauwa awong amimene iyaora boingsa nuna witai giro zire-buware yarineya ara.</VERS>
      <VERS vnumber="10">Ayero nasani yaya nuna tapuniya awiya giro awang yero ake atu dodopinasani eyero sarineya, “Oiye, Oiye, napo baina Babilon. Napo tauyao. Abena nina mena kasa yariniya ara.”</VERS>
      <VERS vnumber="11">Ora tawing sero sero auna bisnis emo awong“ Awe mene nona naname zuma gayariniye?” ayero sero deka ayero zi sinasani dubo mininasani mitarineya ara.</VERS>
      <VERS vnumber="12">Wau eyao ine wina-piti yewa: Gol, silva, waubebe zuma bainane, mo simao bainane neyangyao yure zazinane ine, mo silika, mo yuyao, i benaung giti noyao sere iwawaingne, nona elefant di mene yao, nona i zuma bainaneta barasita aenita daba owe-kakawere mene yao.</VERS>
      <VERS vnumber="13">Nona ayao aune i posa tata, nona minao sereyao, nona iyao boingsa sere iwaing yaore, ou sereyao aune ou wainne, uweri, plawa iwawaing, wuit, wo bulimakao, wo sipsip, wo osi kares nuna aune, aune soumaina taung ititire.</VERS>
      <VERS vnumber="14">“Nona arataungno pumari sero yero nosa amimene ning yangdoro aung yetiya. Nupema nona minao ipu ewa-gaewa yao ta simao ewezo puro nosa awiya tara yero aung yetiya. Kaunete nupema oko tamarinesa.”</VERS>
      <VERS vnumber="15">Arare bisnis emo nona ayao ine awiya nung aune dema wina-piti yero nasani wau baina tamuwa, awong amimene napo disero aung nena awiya giro awang nasani akepari yero dodopinasani zi sinasani yo apunasani eyero sarineya,</VERS>
      <VERS vnumber="16">“Oiye, Oiye, napo baina. Ning taung wori iwaing—neyangyaore yuyaore yure zazinane—awiya wosogairo nauwasa. Ayero yero simao benaung giti noyaore—golre daba owere waubebe zuma bainane—nona amimene taung nina sipunasani nauwasa.</VERS>
      <VERS vnumber="17">Yeme awiya zamena simena nina apakana noyewa yero aung yetiya.” Wangna mamono ta wangna kapten soumaine ta buro emo witora atu wangna buro baungno ayero nasani nowa awong deka ayero akepari yero dopero</VERS>
      <VERS vnumber="18">iyaora boingsa iropunu giro zi waware yanakana sinasani eyero sewa, “Napo baina ayao ine zo oko mitiya.”</VERS>
      <VERS vnumber="19">Ayero sero awetu suwero zi sinasani eyero sewa, “Oiye, Oiye, napo baina. Wangna mamono mene zamena simena nina-una atu wau monine yewa ara. Arare yeme ewiya disero mena meko yetesa.”</VERS>
      <VERS vnumber="20">“Arare uriti aune Tuwara emo baunota aposolo ta porofete, ninae mene zo disero aung niya aeno yawa yawa yepu. Noeno okowata, napo baina pasena niye eno nauna, auna abena Tuwa Bayau mene yeti aung niya ara.”</VERS>
      <VERS vnumber="21">Ge ayero kasa yenu aune angelo tau-tataware yao zo mene daba baina zo puro witora augainu tura baungna ara. Tura baungnu eyero sena, “Babilon napo baina deka eyero yanakana musugaya wosai emo kaunete nupema oko tamarineya.</VERS>
      <VERS vnumber="22">Be aune emo to pisi nasani gogoing dedunowa auna bewing awiya nina-una nupema oko kasa yariniya. Nupema moni tamaora buro ewe-pape awiya deka ayero bisi binono dero aung yariniya. Nupema u soyao araora bewing nupema oko kasa yariniya.</VERS>
      <VERS vnumber="23">Damanana waegao nina-una nupema oko kasa yariniya. Ora emo baunona gerogaira getuwao deka awiya zo oko kasa yariniya. Noeno okowata, bisnis emo nina mene tawing sero sero auna baungno emo babuze yero goe isika nina mene tawing sero sero auna emo bauno etegairo puro aung yewa.</VERS>
      <CAPTION vref="24">Yohane nung uritira atu yawa yawa baina kasa yenu nigina.</CAPTION>
      <VERS vnumber="24">Porofete ta Tuwara emo ena ta tawing sero sero auna emo bauno apakana dedunauwa mamagayero nauwa auna yu awiya nina-una atu mitoiya, arare ning eno ayero yariniya ara.”</VERS>
    </CHAPTER>
    <CHAPTER cnumber="19">
      <VERS vnumber="1">Ayenu na uritira atu emo dubu bainana duruka nigiwang. Awong bowi nasani eyero sewa, “Haleluya! Korayao, simao waegaore, putoung, awiya Tuwa Bayau naname-una atu mitiya.</VERS>
      <VERS vnumber="2">Nune abena pugatinasani ge iwao aung tani me gege yero noiya. Pasena bauno baina nung tawing sero auna emo pasena gipinasani gera yena aeno pasena abena pugaiya ara. Ayero nasani soumani dubu nuna-una yu awiya bauno mene gera yena auna abena yeti teng yetiya.”</VERS>
      <VERS vnumber="3">Ayero sero aune eyero sewa, “Haleluya! Napo baina auna boingsa mene be giti witao gege wiwitinasani mitariniya.”</VERS>
      <VERS vnumber="4">Ayero sewa buro-emo tutuwa 24 aune nona seka naore 4 awong boma gaero koing gairo Tuwa Bayau adumao masi simaore auna atu mitoiya awiya bowi nasani eyero sewa, “Me memoko ara. Haleluya!”</VERS>
      <VERS vnumber="5">Arare adumao masi simaore auna atu ge eyero kasa yena, “Tuwa Bayaura sou emo niye, niye apakana nung bowi yero aung yepu! Witaota wosao amimene nung awang nasani ayero yepu.”</VERS>
      <CAPTION vref="6">Lama mene dubu nuna maze bauno ataine yenu ana-bonene bainakama nasani yawa yawa yewa.</CAPTION>
      <VERS vnumber="6">Arare emo diti bainane mene ge betinewa gaga nigiwang, awiya ou sasa mene wowosi nasani bewing sinoiya ayao ine, arata nupema bibiyara bewing ine yena ara. Awong ge eyero sewa, “Haleluya! Tuwa naname Tuwa Bayau nung putoungna maung amimene diya yao buro nuna daung mokera zaniya.</VERS>
      <VERS vnumber="7">Aeno name yawa yawa nasani yazo nuna de ika gatinasani nung bowi yanane iwaing yae. Noeno okowata, Yesu nung Tuwa Bayaura Lama amimene dubu nuna maze bauno abena yero atari sero niya auna ana-bonenena be nugu niya. Arare bauno nuna mene nuka nutope sosero kora yero mitiya.</VERS>
      <VERS vnumber="8">Tuwa Bayau mene taung wori neyangyao iwaing-kawaing awiya wosogairo puro naise pugaina ara.” Taung wori neyangyao awiya Tuwara emo dubu auna nao iwaing-kawaing awiya etotoma niya.</VERS>
      <VERS vnumber="9">Arare angelo mene ge zo na eno eyero sena, “Ning ge eyero gae: Lamana ana-bonenena bumaese sao awong amimene yawa yawa yaese.” Ayero sero sena, “Ge ning eno tugata nena awiya Tuwa Bayaura ge memoko ara.”</VERS>
      <VERS vnumber="10">Ayero senu na nung eno boma gaero nung bowi yari yewang nung awang sero eyero sena, “Ayero oko yase! Na soumani otao nina gege. Otao mani nina ena awang yao aung Yesu iniro taka sero nasani yero nowa auna otao na deka dema ara. Ning Tuwa Bayau gege bowi ye.” Oweno mene porofete uwinoi ge sinowa Oweno deka amimene emo sorepunoi Yesura yazo keregatinowa ara.</VERS>
      <CAPTION vref="11">Yohane mene Yesu aune gorobo emo dubu nuna awiya gigina.</CAPTION>
      <VERS vnumber="11">Aune na diti yero uriti gausenu wo osi neyangyao zo gigiwang. Auna tame atu mitina nung awiya yazo nuna eyero sewa nigiwang: “Emo buro nuna diya yero baingtiti noiya,” arita, “Emo tani me gege noiya.” Nung emore baunone gera pugairo ge me gege sinoiya. Nupema nung winade yari yero giro emo awigairo aune winade yero noiya.</VERS>
      <VERS vnumber="12">Diti moko nuna etobe awiya iyao beriberi yero noiya ayao ine; ziyo nuna-una atu emo tuwara ziyo simaora nona witao mitiwa; yazo nuna zo nuna-una atu gayao auna susuwa awiya nung nuka nutope nata gosinoiya.</VERS>
      <VERS vnumber="13">Taung wori nuna imoko-kaungkaung awiya yu suwao. Yazo nuna awiya, “Tuwa Bayaura ge” ara.</VERS>
      <VERS vnumber="14">Bautunenu uritira atu gorobo emo dubu giti awong wo osi neyangyao auna tame atu adungno nung ago yewa. Taung wori nunae iwaing-kawaing wosewa neyangyao beingti aung.</VERS>
      <VERS vnumber="15">Be moko nuna-una atu winade yaora iwi diyao zo kasa yena amimene emo dubu giti awiya dariniya. Ayero yero tung zo aeni mene yao awiya puro nasani awong diya yariniya. Ayero nasani Tuwa Bayau putoungna maung auna tini kapao baina awiya keregatinasani abena pugaora buro yariniya. Awiya emo mene wain me tenkra pugairo papatinowa ou nuna wowosinoiya ayero iwo nuna patariniya.</VERS>
      <VERS vnumber="16">Taung wori nuna-una towang atu ta apapa deungbera atu yazo nuna eyero gayao mitiya, “Emo tutuwara Emo Tuwa, nupema emo babuzera Emo Baina.”</VERS>
      <CAPTION vref="17">Yesura be mokora atu winade yaora iwi mene wosiro iwo dubu nuna dero aung yariniya.</CAPTION>
      <VERS vnumber="17">Na diti yero angelo zo warira atu dopenu gigiwang. Nung atu dopero ni mamani ika atu yuno buro baungno newa awong amaze yausero eyero sena, “Tuwa Bayau mene nona minao niye eno tapuniya, arare niye apakana bungpu augae!</VERS>
      <VERS vnumber="18">Ayero nasani emo tuwa babuzera taung aingso goire gorobo emora diya auna taung aingso goire ta emo kikiyongnena taung aingso goire aune wo osire iwo dubu nunae aune auna taung aingso goire aune emo apakana—emo tuwa ta soumani, witaota wosao—auna taung aingso goire awiya miniro aung-kamore yae.”</VERS>
      <VERS vnumber="19">Arare na wo gorobo yao ta tawing sero sero auna emo tuwa gorobo emo dubu nunae aune amimene apakana augaiwa gigiwang. Awong emo wo osi neyangyao auna tame atu adungno mitina nung aune gorobo emo dubu nuna awong aune iwo yari sero kasa yewa.</VERS>
      <VERS vnumber="20">Iwo yari sero kasa yewa arata wo gorobo yao aune porofete ge iwao awongto awiya saniro puro bunewa. Porofete ge iwao nung gitau tani putoungne benaung giti noyao wo gorobo yao auna benaungna atu nasani emo wo gorobo yao auna yazo diungno puro nasani nauwa, o nupema ititi nuna eno boma gaero bowi yero nasani nauwa, emo dubu awiya etegati nasani nauna. Aeno wo gorobo yao aune porofete ge iwao awongto oko magayao seka ayero saniro puro au iyao awinasani mitoiya auna gaiwa wosiwato ara.</VERS>
      <CAPTION vref="21">Nete Sanda bunaya dawang 1,000 mitariniya.</CAPTION>
      <VERS vnumber="21">Ena awiya emo wo osi neyangyaora tame atu mitina auna be mokora atu iwi mene wosiro dero aung-kamore yena ara. Ayero yenu ni mamani mene kasa yero taung aingso goire nunae miniwa oti beba yena ara.</VERS>
    </CHAPTER>
    <CHAPTER cnumber="20">
      <VERS vnumber="1">Uritira atu angelo zo wosinu gigiwang. Nung kotera ki aune seni baina zo dema puro nena.</VERS>
      <VERS vnumber="2">Nung ugama awiya yazo nuna“ Yi matu” nung“ Emo gera pugao emo” nupema“ Sanda,” nung awiya saniro puro seni mene bunero dawang 1,000 bunaora atu mitaise sero</VERS>
      <VERS vnumber="3">musugainu kowara wosina ara. Wosinu kote be awiya ki yenu gaunu aune sao mung yasagainu gauna ara. Awiya Sanda mene tawing sero serora emo bauno awiya etegao ine teng oko yero mitai dawang 1,000 aung yaise sero ayero yena ara. Aung yai besaya kasa yero be apungkaka gege nariniya.</VERS>
      <CAPTION vref="4">Emo bauno gitau iroparineya auna ge.</CAPTION>
      <VERS vnumber="4">Na adumao masi simaore ena mitiwa gigiwang. Emo auna tame atu adungno mitiwa gigiwang awong awiya ge kora yao emo ara. Nupema emo bauno ena Yesura bowi sinasani Tuwa Bayaura ge awang yao aung puro nauwa aeno dubo nunae kapewa auna ititi dema gigiwang. Awong gitau wo gorobo yao arita wo auna ititi awiya oko bowi nauwa. Nupema wo auna taroro owere nunae-una megotorata wawongna atu oko dero puro nasani nauwa. Emo bauno amimene biritira atu iropumuwa gigiwang. Awong iropuro Kristo aune dema emo tuwa buro nasani nawe duwa dawang 1,000 aung yena.</VERS>
      <VERS vnumber="5">Arata mamagayao ena mene zo awong oko iropao dawang 1,000 aung yai gari diya mitiwa. Iropumuwa gigiwang awiya iropao namba wan ara.</VERS>
      <VERS vnumber="6">Iropao namba wan auna iroparineya awong amimene yawa yawa nasani dubo pewayao narineya. Emo dubu ayao awiya magayao namba tu mene puro wosao ine teng oko. Awong Tuwa Bayau ta Kristo auna pirisa dubu nunato yero narineya ara. Ayero yero nung aune dema emo tuwa buro nasani naya dawang 1,000 aung yariniya ara.</VERS>
      <CAPTION vref="7">Sanda bunao kotera atu kasa yero aune aung yariniya.</CAPTION>
      <VERS vnumber="7">
        <xref fscope="Dawang 1,000">Dawang 1,000</xref> aung yai aune Sanda bunao kotera atu besaya nupema kasa yero bumariniya.</VERS>
      <VERS vnumber="8">Kasa yero emo dubu sero awong tawing agewarata agewara ikata enaka auna dubo sisigairo Gogo dubu arita Magogo dubu auna emo yo-dubo nunae uwai awong iwo dubu puro bumarineya. Awong namba nunae awiya yowangsa ine, zazagaine yao teng oko.</VERS>
      <VERS vnumber="9">Kasa yero tawing garawi baina auna baungno witiro emo pewa yetugao mene napo pugairo mitiwa awiya zimuwa ara. Napo awiya Tuwa Bayau mene giro aratapunoiya. Ayero newa aune uritira atu iyao wosiro Sandara dubu awenu mamagayero aung yewa ara.</VERS>
      <VERS vnumber="10">Aune Sanda nung dubo nunae sisigati nasani nauna nung awiya iyao awinasani mitao gege auna augaiwa wosina ara. Wo gorobo yao aune porofete ge iwao awongto masi dekaongka auna atu mitiwato ara. Arare awong etama pingne warire yaya kokoni yao tau-tataware yao tapu nasani mitao gege mitarineya ara.</VERS>
      <CAPTION vref="11">Ago koto baina kasa yariniya.</CAPTION>
      <VERS vnumber="11">Adumao masi neyangyao baina zo gigiwang. Adumao masi auna atu emo zo adungno mitina, nuna benaungna atu uritire tawingne awang yero bamuwato mitao masi nunato aung yena.</VERS>
      <VERS vnumber="12">Ayero yewato aune emo bauno mamagayao witaore wosaore amimene nuna benaungna atu adumao masi simaore auna susuwara atu dopewa gigiwang. Dodopinewa aune buku ena apena ara. Apero bautunete zo apena amimene zo nao mera buku. Arare nung mamagayaora nao auna ge bukura gayao mitina awiya gosinasani ge nunae senu aung yena ara.</VERS>
      <VERS vnumber="13">Arare be auna atu wito mene mamagayao nuna-una mokora atu mitauwa awiya yangdunu kasa yewa ara. Nupema biriti deka ayero emo mamagayao awiya yangdunu kapetegaiwa ara. Kowa nung deka ayero emo mamagayao yangdunu kapetegaiwa ara. Ayero yewa adumao masira atu mitina amimene mamagayaora nao auna susuwa awiya gosinasani abena nunae-una ge kora yenu aung yena ara.</VERS>
      <VERS vnumber="14">Ayero aune Magayaoto Kowa awongto awiya puro au iyao awinasani mitoiya auna gainu wosiwato ara. Iyao amimene magayao namba tu niya ara.</VERS>
      <CAPTION vref="15">Uriti sekaware tawing sekaware kasa yarineyato.</CAPTION>
      <VERS vnumber="15">Arare emo zo dema yazo nuna nao mera bukura atu kau yero giro augaiwa iyaora wosina.</VERS>
    </CHAPTER>
    <CHAPTER cnumber="21">
      <VERS vnumber="1">Na uriti sekaware tawing sekaware gigiwang. Noeno okowata, uriti mature tawing mature yemaoko mena aung yewato. Wito deka ayero yemaoko mena aung yena.</VERS>
      <VERS vnumber="2">Arare napo dang Yerusalem Tuwa Bayaura-una uritira atu wowosinenu gigiwang. Napo auna simero amero yao awiya gigiwang bauno gerao zo emo eno pugari sero sipunonane ayao ine yena ara.</VERS>
      <VERS vnumber="3">Arare adumao masi simaore auna atu ge baina zo eyero kasa yenu nigiwang, “Ewiya gipu! Tuwa Bayaura mitao napo emo baunona una atu kasa niya. Nune nunae-una towang atu mitao-masi yai awong emo bauno dubu nuna yero narineya ara. Tuwa Bayau nung nuka nutope nunae-una atu nasani</VERS>
      <VERS vnumber="4">ziziung nunae dupero aung yariniya. Magayaota dubo minaota zi be kerero saota yaya tamao amimene atu zo oko kasa yariniya. Noeno okowata, nao matu awiya aung yena ara.”</VERS>
      <VERS vnumber="5">Arare adumao masi simaore auna atu mitina amimene eyero sena, “Ewiya gipu! Na nona benaung giti apakana awiya seka-aiware tapunena.” Ayero sero na eno eyero sena, “Ge awiya memoko nibamu, arare gae.”</VERS>
      <VERS vnumber="6">Ayero sero na eno eyero sena, “Yetena kasa yetiya. Na zayaore aung yaore auna maung. Na nona benaung giti apakana yero aung yewang. Arare zo nung ouwe yai sai giro na naora ou kurura atu dungno zuma aung pugana minariniya.</VERS>
      <VERS vnumber="7">Zo nung winadera gewera yero bautunete besugariniya amimene nona auna maung yariniya ara. Ayero yai nane Tuwa Bayau nuna yero nana nung deka ayero mani nana yero nariniya ara.</VERS>
      <VERS vnumber="8">Arata emo eyao ine amimene iyaora baungno mitarineya: winade yaora putoung awong aung, sero duwao emo, emo moko meko, mani dao magayao emo, kuma yao emo, doo kayang yao emo, tuwa etegao bowi yao emo, aune ge iwao ge sao emo ara. Awong apakana iyao awinasani mitoiya auna babaese sao ara. Iyao awiya magayao namba tu ara.</VERS>
      <CAPTION vref="9">Yerusalem napo sekawa uritira atu wosariniya.</CAPTION>
      <VERS vnumber="9">
        <xref fscope="Angelo 7">Angelo 7</xref> awong amimene gitau emo daigairo disaora nona 7 awangna puro dopewa auna zo mene nana-una buro eyero sena, “Ning bung, Lamana bauno gerao awiya gipana gase.”</VERS>
      <VERS vnumber="10">Ayero senu Oweno mene dubo nana topetinu diri baina zo auna na yuno punu witiro baungno dang napo Yerusalem awiya Tuwa Bayaura-una uritira atu wowosinenu na gipenu eyao ine gigiwang ara:</VERS>
      <VERS vnumber="11">Tuwa Bayaura simao waegaore mene napo awiya waegairo duwao. Waegao nuna awiya zo, daba zuma bainane mene pipiri-peperi yaine nena.</VERS>
      <VERS vnumber="12">Goma daba mene ziuno gaero baungno ika-kaka yao. Goma auna towao be 12, aune angelo towao be sero diya yero nowa awiya deka ayero 12. Towao be sero Isreli emo dubu 12 auna yazo nunae tere-tare gayao mitiwa ara.</VERS>
      <VERS vnumber="13">Wari witaora ina atu towao be etama mitiwa, wosi bage ina yaora auna atu etama mitiwa, witi ika ina yaora deka ayero etama mitiwa, wari wosaora deka ayero etama mitiwa ara.</VERS>
      <VERS vnumber="14">Napo gomara poza awiya daba 12 ziwong pugaine yewa. Arare daba 12 auna deungbera Lamana aposolo 12 auna yazo nunae 12 deka ayero gayao mitina ara.</VERS>
      <CAPTION vref="15">Yerusalem napo sekawa auna ititi.</CAPTION>
      <VERS vnumber="15">Angelo na eno ge sena amimene teumaora itu zo gol mene yao awiya puro dopena amimene napo towao be nuna aune goma nuna aune awiya teuna.</VERS>
      <VERS vnumber="16">Napo awiya imoko nuna aune birigao nuna aune nupema ikapari yero witao nuna auna teumao deka dekaongka gege ara. Arare angelo mene napo awiya ziuno teumaora itu nuna amimene teunu 2,400 kilomita ayao yena ara. Imoko nuna enabare enabare deka dekaongka gege ara. Auna nupema agewa nuna awiya deka ayao ara. Wesera imoko nuna mitiya deka dekaongka ikara mitiya ayao ara.</VERS>
      <VERS vnumber="17">Goma auna dopao nuna awiya teunu 70 mita ayao yena ara. Emo mene itu puro nasani teupunonane ayao ine awiya angelo mene itu puro nasani napo teuna ara.</VERS>
      <VERS vnumber="18">Napo goma awiya daba iwaing mene yao ara. Nupema napo awiya gol mene yao. Napo awiya tangsao glas ine, gasa ziwariniya.</VERS>
      <VERS vnumber="19">Napora goma auna daba ziwong pugaiwa auna atu daba mamanikaka zuma bainane amaze tame atu pugaiwa tataka sero waegati nasani mitiwa. Ziwong namba wan awiya daba iwaing glas ine yazo nuna zaspa amimene yao. Ziwong namba 2 awiya daba bungge ine yazo nuna sapaiya mene yao. Ziwong namba 3 awiya daba neyangyao yazo nuna aget mene yao. Ziwong namba 4 awiya daba gesayao yazo nuna emeral mene yao.</VERS>
      <VERS vnumber="20">Ziwong namba 5 awiya daba neyangyaore yuyaore yazo nuna sadonikis mene yao. Ziwong namba 6 awiya daba yuyao yazo nuna konilian mene yao. Ziwong namba 7 awiya daba nozayao yazo nuna krisolait mene yao. Ziwong namba 8 awiya daba bungge ine yazo nuna beril mene yao. Ziwong namba 9 awiya daba nozayao yazo nuna topas mene yao. Ziwong namba 10 awiya daba nozayao zo yazo nuna krisopres mene yao. Ziwong namba 11 awiya daba buruma yao zo yazo nuna haiyasin mene yao. Ziwong namba 12 awiya daba yuyao zo yazo nuna ametis mene yao ara.</VERS>
      <VERS vnumber="21">Gomara towao be 12 awiya waubebe zuma bainane amimene yao ara. Towao be zo awiya waubebe zo mene yao ara; towao be zo deka ayao waubebe zo mene yao; ayao gege yero babao. Napora nagibo awiya gol iwaing tangsao, glas ine amimene yao.</VERS>
      <VERS vnumber="22">Tuwara ibu baina awiya napo mokora atu oko mitinu gigiwang. Noeno okowata, Tuwa Bayau putoungna maung nung nuka nutope ibu baina nunae niya. Lama mene dema ibu baina nunae ara.</VERS>
      <VERS vnumber="23">Napo awiya inone warire mene oko waegatinoiya, arata saineba waegao oko kau yero nowa. Noeno okowata, Tuwa Bayaura simao waegaore nuna mene waegatinoiya. Nupema Lama mene izira ine yero waegatinoiya.</VERS>
      <VERS vnumber="24">Tawing sero sero auna emo bauno awong napo auna waegaora narineya. Tawing sero sero auna emo tutuwa awong deka ayero simao nona nunae puro napo auna babarineya.</VERS>
      <VERS vnumber="25">Napo awiya ping zo oko iyariniya. Arare gomara towao be awiya oko gazarineya, arata be iwaya ayero mitao gege mitariniya ara.</VERS>
      <VERS vnumber="26">Emo dubu sero auna nona ipu ewa-gaewa yao zuma bainane awiya puro napo auna baungno aung yarineya ara.</VERS>
      <CAPTION vref="27">Naora ou aune naora i auna ge.</CAPTION>
      <VERS vnumber="27">Arata nona beingtire zo puro napo auna babao ine teng oko ara. Nupema emo zo mene nona mekota ge iwao zo puro nete napo auna babao ine awiya deka teng oko ara. Yazo nunae Lamana-una atu nao mera buku auna atu gayao mitiya amimene gege napo auna mokora babarineya ara.</VERS>
    </CHAPTER>
    <CHAPTER cnumber="22">
      <VERS vnumber="1">Angelo zo mene naora ou gipenu gigiwang. Ou awiya tangtangmo sero mitiya. Awiya Tuwa Bayau aune Lamana adumao masi simaore mitina auna susuwara atu wowosinoiya.</VERS>
      <VERS vnumber="2">Wosiro napora nagibo towang daung singsang gairo bautuniya. Ou pao enabare enabare auna atu naora i dopero miteya. I amimene ino sero me benaung giti iro nowa. I auna gi awiya tawing sero sero auna emo bauno mene puro iwaing yarineya.</VERS>
      <VERS vnumber="3">Nona warure zo napo auna atu oko mitariniya. Tuwa Bayau aune Lama auna adumao masi simaore napo auna atu mitai emo bauno dubu nuna awong amimene sou buro nuna nasani nung bowi nasani narineya.</VERS>
      <VERS vnumber="4">Awong benaung nuna gosinasani narineya. Yazo nuna awiya nunae megete atu gayao mitariniya.</VERS>
      <VERS vnumber="5">Napo awiya ping oko iyariniya. Nupema damanata warira waegao eno oko sarineya. Noeno okowata, Tuwa Bayau nung nuka nutope waegao nunae yariniya ara. Ayero yai napo auna emo bauno awong diya buro yao gege yero bautunasani narineya.</VERS>
      <CAPTION vref="6">Yesu mena kapetegairo bumariniya.</CAPTION>
      <VERS vnumber="6">Angelo mene na eno eyero sena, “Ge awiya memoko ara. Tuwa Bayau mene Oweno nuna porofetera-una iyengtitinoiya amimene angelo nuna iyengti mani sou nuna niye nona be imoko aung mena kasa yaise sao awiya sero gipero ayetiya ara.”</VERS>
      <VERS vnumber="7">Yesu mene eyero siniya, “Ewiya gipu! Na nimoi oko, mena kapetegairo bumarinena. Arare zo nung buku euna ge gayao awiya puro nariniya amimene yawa yawa yariniya ara.”</VERS>
      <VERS vnumber="8">Na Yohane, na natope nona awiya giro aung yewang ara. Giro aung yero angelo na eno tani awiya gipena nung aeno boma gaero nung bowi yari yewang</VERS>
      <VERS vnumber="9">nung awang sero eyero sena, “Ayero oko yase! Na soumani otao nina, nupema porofete otao mani nina-una otao, arare buku euna ge diya yero baingtiro puro narineya auna otao dema yarinena. Ning Tuwa Bayau gege bowi ye.”</VERS>
      <VERS vnumber="10">Ayero sero na eno eyero sena, “Ning buku euna atu tani ago kasa yariniya auna ge mitiya awiya oko gazero pungyase. Ge awiya me yaora be nuna nugu niya ara.</VERS>
      <VERS vnumber="11">Arare emo zo nung tani meko yero noiya amimene tani meko yari yero giro ayero yaise. Ora dubo beingti yao mene dubo beingtire nari yero giro ayero naise. Ora Tuwara gera noiya amimene Tuwara gera deka ayero naise. Nupema dubo pewayao noiya amimene dubo pewayao deka ayero naise.”</VERS>
      <VERS vnumber="12">Tuwa Yesu mene eyero siniya, “Ewiya gipu! Na nimoi oko, mena kapetegairo bumarinena. Emora yao auna abena puro bumarinena. Puro buro nao ninae-una teng pugarinena ara.</VERS>
      <VERS vnumber="13">Na gitau yaore agore; na susuware gomine; na nona zayaore aung yaore auna maung.”</VERS>
      <VERS vnumber="14">Taung wori nunae sainowa iwaing-kawaing noiya awong ami yawa yawa yarineya. Noeno okowata, awong awiya Tuwa Bayau mene sai naora i auna me minarineya ara. Awong napo auna mokora toiro mitarineya.</VERS>
      <VERS vnumber="15">Napo atura emo eyao ine mene narineya: emo memeko-mameko sino ine, emo doo kayang nowa, emo kuma yero nowa, emo mani dedunowa magayero nowa, emo tuwa etegao bowi nasani puro yero nowa, aune emo ge iwao ge puro nasani gosinowa me gege yero noiya ara. Awong ayao amimene napo atura atu narineya.</VERS>
      <CAPTION vref="16">Yesu mene kapetegairo bumari sinoiya, arare name abena nung bumaise sanene.</CAPTION>
      <VERS vnumber="16">“Na Yesu, na natope angelo nana iyengtiwang nung amimene keregao ge awiya dubu nana niye eno keregaina ara. Na Dawidira sai, nupema osisi nuna ine ara. Na gobu baina waegaore.”</VERS>
      <VERS vnumber="17">Oweno aune Yesura gerao dubu awong Yesu eno eyero sinowa, “Ning bung.” Zo mene ge ewiya nigiro deka ayero saise, “Ning bung.” Zo mene ouwe yai giro etu bumaise. Ora zo nung naora ou eno sinoiya amimene buro ou awiya zuma aung minaise.</VERS>
      <CAPTION vref="18">Yohane mene wini ge sena.</CAPTION>
      <VERS vnumber="18">Buku euna keregao ge gayao mitiya awiya zazagairo nigiro ayero yarineya niye eno wini ge sana nigipu. Zo nung kotumao nuna-una ge zo buku euna susumariniya, emo awiya nung Tuwa Bayau mene yaya-biyayare nona gorobore buku euna gayao mitiya awiya nuna-una atu susumariniya.</VERS>
      <VERS vnumber="19">Zo nung ge euna agewa awang sero disariniya, awiya Tuwa Bayau mene naora i aune dang napo awiya buku euna gayao mitiya deka ayao ine nuna-una atu sorariniya.</VERS>
      <VERS vnumber="20">Keregao ge ewiya soga yero noiya amimene eyero siniya, “Memoko, na mena bumarinena ara.” Memoko, Tuwa Yesu, ning bung!</VERS>
    </CHAPTER>
  </BIBLEBOOK>
</XMLBIBLE>